#+TITLE: 一切經音義-唐-慧琳
#+DATE: 2018-05-12 10:25:37
#+SOURCE: github.com/kanripo/KR6s0013 master ac38d2fd                

No. 2128

* 新收一切藏經音義序

處士顧齊之

慧琳法師。俗姓裴氏。疎勒國人也。夙蘊儒術。
弱冠歸於釋氏。師不空三藏。至於經論。尤精
字學。建中末乃著經音義一百卷。約六十萬
言。始於大般若經。終於小乘記傳。國初有沙
門玄應及太原郭處士。竝著音釋。例多漏略。
有西明寺玄暢上人。克紹前烈晦明不倦。志
奪秋霜之淨。心涵止水之鑒。乃尋其遺逸。
蘊而藏諸。焚之以栴檀。飾之以綺繡。光前絕
後。駭目驚心。福祉生焉。弘利博矣。齊之不敏
欲窺藏經。乃詢於暢公蒙示音義。齊之以為。
文字之有音義。猶迷方而得路。慧燈而破闇。
潛雖伏矣。默而識之。於是審其聲。而辯其音。
有喉腭齗齒脣吻等。有宮商角徵羽等音。曉
之以重輕。別之以清濁。而四聲遞發五音迭
用。其間雙聲疊韻循環反覆。互為首尾參差
勿失。而義理昭然。得其音則義通。義通則理
圓。理圓則文無滯。文無滯則千經萬論如指
諸掌而已矣。朝凡暮聖豈假終日。所以不離
文字而得解脫。無師之智肇自心源拆。疑滯
之胸襟。燭昏蒙於倏忽。真詮俗諦。於此區分
梵語唐言自茲明白。又音雖南北。義無差別。
秦人去聲似上。吳人上聲似去。其間失於輕
剽傷於重濁。罕分魚魯之謬。多傳豕亥之誤。
至如四十二字母及十二字音。從毘盧遮那
佛心生。則鳥跡蟲文之所不逮。然源流有異
音義無殊。披沙揀金從理證性。性得而言可
遣。言可遣而文字亦忘。同歸一真如則筌蹄
弃矣。上座明秀寺主契元都維那玄測。皆精
慤真乘護持聖典。文華璀璨經論弘贍。或道
情深遠獨得玄珠。或律行清高孤標戒月。上
以愜聖賢之意。下以旌勤懇之心。因命匪才
敬而為序(時開成五年九月十日)。



* 一切經音義序

試太常寺奉禮郎景審述

昔者素王設教。著十翼而通陰陽。玄帝談經。
演二篇而明道德。豈若能仁出代獨步迦維。
會三乘於鷲峯。轉四輪於鹿苑。繇是有半滿
之字。敷貫散之花。因緇客而西至。驅白馬以
東邁。是知不無不有掩蔽邪徒。即色即空甄
明正道。於是慧雲蓄潤。垂靉靆而蔭群氓。法
雨含滋。散空濛而霑眾草。斯之功利不可勝
言。大矣哉。覺皇之為教也。若乃書之貝葉編
諸海藏。結集由飲光之心。文義宣慶喜之口。
流傳此土七百餘年。至於文字或難偏傍有
誤。書籍之所不載。聲韻之所未聞。或俗體無
憑。或梵言存本。不有音義誠難究諸。欲使坐
得明師立聞精誼。就學無勞於負笈。請益詎
假於摳衣。所以一十二音宣于涅槃奧典。四
十二字載乎花嚴真經(十二音是翻梵字之聲勢也。舊云十四音誤也。又有三十
四字名為字母。每字以十二音翻之。遂成四百八字。共相乘轉成一十八章名曰悉談。如新涅盤經音義中廣明矣)。
故曰無離文字解脫也。暨國朝初有沙門玄
應。孤標生知獨運先覺。明唐梵異語。識古今
奇字。撰一切經音義一部。凡二十五卷。可以
貽諸後進光彼先賢。作彼岸之津梁。涉法門
之鍵鑰。次有沙門慧苑。撰新譯華嚴音義二
卷。竝編於開元釋教錄。然以後譯經論及先
所未音者。至於披讀講解。文謬誼乖得失疑
滯。寡聞孤陋莫有微通。多見強識罕能盡究。
然而自慠之輩。恥下問而不求。匿好之流。𠫤
深知而不答。則聖言有阻能無悲焉。有大興
善寺慧琳法師者。姓裴氏。疎勒國人也。則大
廣智不空三藏之弟子矣。內精密教。入於總
持之門。外究墨流。研乎文字之粹。印度聲明
之妙。支那音韻之精。既瓶受於先師。亦泉瀉
於後學。鞮譯迴綴參於上首。師掇其闕遺歎
其病惑。覽茲群經纂彼詁訓。然則古來音反
多以傍紐而為雙聲。始自𦨕虔元無定旨。吳
音與秦音莫辯。清韻與濁韻難明。至如武與
綿為雙聲。企以智為疊韻。若斯之類蓋所不
取。近有元庭堅韻英。及張􃐹考聲切韻。今之
所音取則於此。大略以七家字書釋誼(七書謂玉篇。說
文。字林。字統。古今正字。文字典說。開元文字音義)七書不該百氏咸討。又
訓解之末兼辯六書。庶因此而識彼。聞一以
知十。師二十餘載。傍求典籍。備討經論。孜
孜不倦。修緝為務。以建中末年剏製。至元和
二祀方就。凡一百軸。具釋眾經。始於大般若。
終於護命法。總一千三百部。五千七百餘卷。
舊兩家音義合而次之。標名為異(兩家謂玄應慧苑等)浩
然如海吞眾流以成深。晈兮若鏡照群物以
無勌。元和十二年二月三十日。絕筆於西明
寺焉。審以頗好文字擇善從之。許為不請之
師。自媿未成之器。因啟其卷乃告厥功。謬以
微才敘之云爾。


一切經音義卷第一

翻經沙門慧琳撰

音三藏聖教序并大般若經五十一卷

* 大唐三藏聖教序
太宗文皇帝製　慧琳音

二儀(魚羈反易上繫曰易有太極是生兩儀顧野王云二儀謂天地也法象也毛詩傳云儀正也說文度也從人義
聲也說文又解義字從羊從我我字從手從戈下從禾者非也羈音居宜反)。

覆載(上敷務反見韻英秦音也諸字書音為敷救反吳楚之音也賈逵注國語云覆葢也蔭也說文從而復聲也西
音呀賈反從冂冂音覓上下覆之會意字也下哉愛反孔安國注尚書云載成也禮記曰天無私覆地無私載說文載乘
也從車􃫜音哉從戈才聲也經作載隸書略也才古文才字非水)。

潛寒暑(上漸閻反廣雅潛沒也藏也爾雅沈也深也說文涉水也從水朁聲朁音慘七敢反有從二天或從
二夫皆誤略也下旱安反蒼頡篇云寒冷也說文凍也從宀從人從𦬇下從仌宀音綿𦬇音莾仌音冰古莾字上下二草
也)。

窺天(犬規反考聲窺覻也韻詮云竊見也說文小視也從穴規聲也或作闚覻音青預反)。

鑑地(賈陷反廣雅鑑照也明也玉篇鏡也說文大盆也取明水鑒諸月也從金監聲也或作鑒)。

可徵(陟陵反鄭玄注周禮云徵召也明也聲類責也求也杜預注左傳云驗也說文象也案事有象可驗曰徵從壬
從微省聲也壬音體郢反)。

控寂(上苦貢反考聲控持也說文引也告也從手空聲下情亦反俗字也說文作𡧯正體字也)。

毫氂(上胡高反下力馳反案九章算經云凡度之法初起於忽十忽為絲十絲為毫十毫為氂說文毫氂二字竝從
毛毫從豪省氂從斄省皆形聲字也今作豪斄非本字假借用也)。

凝玄(魚兢反孔安國注尚書云凝成也鄭注禮云堅也廣雅止也韻英不動也說文作冰水堅結也從冫疑聲也冫
音氷)。

蠢蠢(春尹反毛詩傳曰蠢蠢虫動也郭璞注爾雅云動搖貌也從䖵春聲也或作偆或作𧕹作惷皆古字䖵音昆)。

庸鄙(上勇從反考聲庸愚也鄭眾注大戴禮孔子曰所謂庸人者口不道善言又不能選賢人善士而託其身以為
已直從物而流不知所歸若此者可謂庸人也楚辭亦云斯賤之人也說文從庚用聲也下悲美反考聲鄙賤人也惡鄙
野不慧之稱名鄙夫說文五酇為鄙從邑􃫝聲􃫝音鄙酇音子短反百戶也凡五百家為鄙也)。

東域(為逼反考聲域國也劉熈注孟子云居處也說文邦也從土或聲也)。

拯含(拯音無疊韻取蒸字上聲杜預注左傳拯助也韻詮救也方言拔出溺也古今正字拯抍也從手丞聲也抍音
升也)。

紛糾(上拂文反廣雅紛紛亂也楚辭盛也說文從糸分聲下經酉反杜注左傳糾舉也說文從糸􃫞聲隸書省作􃫞
音糾糸音覓也)。

沿時(上音緣孔注尚書云順流而下曰沿杜注左傳沿緣也說文云緣水而下也從水形聲也)。

隆替(六冲反郭注爾雅云中央高起也說文豊大也從阜形聲也天計反俗字也爾雅相待也賈注國語云豊也
說文作普廢也並兩立一偏下曰替會意字今作替俗字也)。

玄奘(藏浪反亦通上聲方言奘大也壯也考聲多力也健也疾也說文從大壯聲也)。

詎能(渠禦反韻英云疑詞也莊子詎能者下定之詞也轉注字也)。

迴出(螢頴反上聲字古文作冋象國邑從口說文邑外謂之郊郊外謂之野野外謂之林林外謂之冋冋音癸營
反象遠界也從辵今俗從向者非也)。

隻千古(征亦反說文一枚也桂苑珠藂單也群書字要隻字從隹隹鳥也從叉叉手也手持一鳥為隻象形
字經文或從又誤也)。

栖慮(先奚反俗字也正作棲爾雅棲息也從木妻聲下呂御反考聲疑而息之也說文從息虍聲音呼)。

慨深(康愛反顧野王云􃫟慨不得志也憤壯慨歎太息也或作熂說文深字從水從𥥍省也)。

訛謬(上五戈反鄭箋毛詩云訛偽也下眉救反韻英云謬誤也韻詮詐妄也說文從言翏聲此翏音六幼反)。

條析(上亭姚反廣雅條教也毛詩科也說文小枝也從木攸聲也下星亦反廣雅析分也說文破木也從木從片或
作析𣂔古字也)。

翹心(祇姚反廣雅翹舉也杜注左傳翹翹遠貌也說文從羽堯聲也)。

遠邁(埋拜反廣雅云邁遠行也從萬從辵辵音丑略反)。

撥煙霞(上補末反廣雅撥除也鄭注禮云拂也說文治也從手發聲次宴賢反說文火氣也從火垔聲或作
烟考聲云元氣也垔音因下夏加反韻英云日氣也王逸注楚詞云日始欲出赤黃氣也考聲云天際赤雲也古今正字
從兩叚聲也或作赮)。

躡霜(女輒反方言躡登也廣雅履也說文蹈也從足聶聲也聶音同上)。

前蹤(上俗前字也說文先也正體從止從舟作歬說文不行而進謂之前止在舟上也蔡邕加刂刂水也廣二尋深
二仞曰刂刂音古外反俗從刀者非也下足庸反淮南子曰行則有蹤爾雅迹也說文車迹也從足從聲也)。

詢求(笋遵反左傳諮親為詢韻詮云詢事也爾雅信也古今正字從言從旬聲也)。

飡風(倉單反俗字也說文吞也食也正體從𣦼從食作餐𣦼音殘)。

鹿苑(上勒木反下惌遠反西域記云婆羅痆斯國之苑名也亦名鹿野苑亦名施鹿林舊譯云波羅柰國即如來初
轉法輪處也)。

鷲峯(上音就西國山此山高峻鷲鳥所居或名靈鷲山或云鷲嶺皆一山而異名也如來於此山中得轉法輪甚多
聖跡在中天界)。

探賾(上他含反變體俗字也古文從𥥍作𢲘𥥍音徒感反孔注尚書云探取又說文遠取也從手罙聲下柴革反韻
詮云幽深也桂苑珠藂玄微也古今正字從𦣞𦣞音夷責字正從朿朿音次作𧵩)。

馳驟(上直離反俗字也本作駝形聲字它音夷考聲云馳走也廣雅奔也說文大驅也從馬也它聲也下愁瘦
反賈注國語云驟疾也廣雅亦奔也說文馬疾步也從馬聚聲也)。

三篋(謙頰反禮記云篋盛物之椷也篋者盛經書衣物器也古今正字云篋笥也從竹匧聲也說文匧字從方夾聲
也)。

波濤(唐勞反許叔重注淮南子云潮水涌起遷者為濤蒼頡篇云大波也古今正字從水從壽省聲)。

爰自(遠權反考聲爰于也爾雅曰也毛詩傳為也于也說文引也從𠬪于聲也𠬪音披表反)。

東陲(述危反韻詮云陲危也廣雅邊也弘福寺碑文中作垂略也從阜垂聲也)。

𡙇而(犬悅反蒼頡篇虧也說文器破也從垂從夬或從􃇩作缺亦同)。

同臻(側巾反古文作臸字書臻到也去聲聚也說文云從至秦聲)。

業墜(上嚴劫反爾雅業事也國語敘也大也說文從􃫠從巾今隸書從木變體也􃫠音鋤學反下除類反爾雅墜落
也廣雅失也說文作隊從高墮也從阜􃫡聲也或從石作䃍)。

桂生(圭慧反山海經云招榣山多桂郭璞曰桂葉似枇杷長尺餘味辛花白本草云桂有菌牡二種竝出交廣州及
桂林山說文云江南香木也百藥之長從木圭聲也菌音郡牡音母也)。

泫其(玄羂反韻詮云草露水光也考聲囦泫水貌也說文流也從水玄聲又音玄也囦音淵也)。

卉木(暉貴反說文草之總名也從􂏱從草今從三十作卉訛也􂏱音丑列反)。

珪璋(上桂畦反說文瑞玉也上圓下方公侯伯所執從重土字統土殷禮封諸侯有三等公侯伯皆有重土故執珪
子男無重土故無珪珪古字也下止陽反說文云半圭為璋從玉章聲也畦音慧圭反)。

翰墨(寒岸反尚書大傳云翰者鳥獸長毫毛也取以為筆故謂能書為筆翰說文天雞羽也從羽倝聲倝音干岸反
下母北反考聲墨黑也說文書墨也從土黑聲也)。

摽瓦礫(上必遙反考聲云摽舉人說文擊也從手票聲或作􃫢也下力的反考聲礫大砂也說文從石也
從樂省聲也)。

謬承(時仍反說文受也從手氶聲也)。

襃讚(上補毛反顧野王曰褒猶揚美之也說文衣博裾也從衣􃫣聲􃫣音保下臧散反釋名云稱人之美曰讚古今
正字云讚頌所以解釋物理也從言贊聲)。

循躬(上隨勻反爾雅循自也考聲述也順也說文循行也從彳盾聲也經作循誤也下姜隆反說文躬身也正從呂
作躳從身弓聲也)。

* 高宗皇帝在春宮述三藏記(即大帝也)

崇闡(上床隆反鄭箋毛詩云崇序也賈注國語云敬也鄭注禮記云尊也說文高也從山宗聲也或作崈下昌演反
韓康伯注繫辭云闡明也廣雅闢也聲類大開也說文從門單聲也)。

軌䠱(上居洧反賈逵注國語軌法也廣雅跡也說文車轍也從車從宄省聲也宄音鬼下重綠反漢書音義云䠱跡
也說文蹢䠱也從足屬聲也或作躅略也)。

綜括(宗宋反桂苑珠藂云機上織具也綜理絲縷使不相亂者名綜說文機縷也從糸宗聲下宦活反韓康伯注易
云括結也韓詩束也考聲撿也說文潔也從手舌聲也)。

宏遠(獲萠反爾雅宏大也鄭注禮記寬也說文屋深響也從宀厷聲宀音綿厷音國弘反)。

祕扃(悲媚反鄭箋毛詩云祕神也廣雅勞也韻英密也說文從示必聲也示音祇下癸營反顧野王云戶扇上䥫釰
也所用於外以關閉門戶也說文外閉之關也從戶冋聲經從向作扃誤也)。

遂古(隨類反鄭箋詩曰遂久也國語信也從也廣雅往也說文亡也會意也從辵􃫡聲也􃫡音同)。

排空(敗埋反顧野王云排抵也廣雅推也說文擠也從手非聲也)。

黔黎(儉廉反鄭注禮云黔首萬民也史記云始皇二十六年更名萬民為黔首也說文從黑今聲下禮提反孔注尚
書云黎眾也)。

斂衽(上廉撿反爾雅斂聚也考聲錄也說文收也從文僉聲也下壬􃫤反說文衿也從衣壬聲)。

昆蟲(上古魂反假借字也正體作䖵聲類作蜫鄭注禮記云昆明也明虫者陽而生陰而藏者也夏小正昆眾也小
虫也說文總名也從二虫下逐融反爾雅云有足曰蟲無足曰豸說文從三虫俗作虫豸音持里反)。

阿耨達(奴祿反正梵音云阿那婆達多。唐云無熱惱池。此池在五印度北大雪山北香山南二山中間有此
龍池。謹案起世因本經及立世阿毘曇論。皆云大雪山北有此大池。縱廣五十踰繕那計而方一千五百里。於池四面出
四大河。皆共旋流遶池一匝流入四海。東面出者名私多河。古譯名斯陀河。南面者名兢伽河。古名恒河。西面出者名信
度河。古名辛頭河。北而出者名縛蒭河。古名博叉河。此國黃河即東面私多河之末也。此方言無熱惱者。龍王福德之稱
也。一切諸龍皆受熱砂等苦。此池龍王獨無此苦。故以為名也)。

神甸(亭現反鄭玄注周禮云甸猶田也天子服治之田也孔注尚書云規方千里之內謂之甸服王城四面各五百
里也今謂之畿甸即是也畿音祈)。

耆闇崛山(上音祇下達律反正梵音云紇哩（二合）馱囉（二合）屈吒唐云鷲峯山即前文已說也)。

嵩崋(上相融反下獲罵反即此方嵩高太華二山也􃫥字正體從山從􃫦假借用也)。

懇誠(康佷反廣雅懇信也誠也集訓美也從心貇聲也貇音上同)。

齠齔(上亭遙反俗字也正體從髟作髫埤蒼髫髦也考聲云小兒剃髮留兩邊胎髮曰髫從髟召聲下初覲反說文
毀齒也男八月齒生八歲而齔女七月齒生七歲而齔從齒匕聲經從乙訛也髦音毛髟音必姚反剃音天計反)。

迦維(梵語古譯訛略也正梵音劫毘羅筏窣覩城佛下生之處也)。

久植(時力反杜注左傳植長也蒼頡篇息也考聲立也從木直聲也)。

足岳(上將裕反俗字也正從口從止作𧾷杜注左傳云足成也韻英增益亦假借字也下五角反廣雅嶽确也白
虎通云确同功德也或作𡽺經作岳古字也确音苦角反)。

* 大般若波羅蜜多經卷第一(法師玄奘奉詔譯)

** 初分緣起品之一(釋經題本梵語)

般(音鉢本梵音云鉢囉（二合）囉取羅字上聲兼轉舌即是也其二合者兩字各取半音合為一聲古云般者訛略也)
若(而者反正梵音枳孃（二合）枳音雞以反孃取上聲二字合為一聲。古云若者略也)波(正梵音應云播波箇反引
聲)羅(正梵音應云囉准上取羅上聲轉舌呼之)蜜多(正云弭多弭音迷以反)　具足應言
摩賀(引)鉢囉(二合)枳孃(二合)播(引)囉(轉舌)弭多　梵云摩賀
(唐言大)鉢囉(二合)枳孃(二合唐言慧亦云智慧或云正了知義淨作此解)播(引)。

囉弭多(唐言彼岸到今𢌞文云到彼岸如上所說雖是本正梵語略音已行難為改正般若波羅蜜多久傳
於世愚智共聞今之所論為造經音解其文字及釋梵語不可不具說也但欲廣其學者知見耳實非改易經文已下諸
經中有正梵語及論文字是非皆同此例取捨今古任隨本志)。

薄伽梵(五印度梵語也大智度云如來尊號有無量名略而言之有其六種薄伽梵是總稱也義曰眾德之
美尊敬之極也古譯為世尊世出世間咸尊重故佛地論頌曰)。

「　自在熾盛與端嚴
　名稱吉祥及尊貴
　如是六種義差別
　應知總號薄伽梵」


(此為文含多義譯經者故存梵言後有梵語及陀羅尼句准此應知)。

重擔(上柱勇反上聲字下躭濫反廣雅擔負也以木荷物也說文舉也從手詹聲經有從木作檐誤也)。

等為(說文等字從竹從寺下榮偽反為字上從爪經作為訛略也)。

摧滅(上藏雷反顧野王云摧折也考聲剉也說文擠也擠音精禮反從手崔聲也下彌結反王逸注楚辭云滅消也
玉篇沒也說文盡也從水烕聲也烕字從戌從火)。

熈怡(上虛飢反字統云熈和也考聲美也從灬􃫧聲也􃫧音同上灬音必遙反下以之反考聲怡喜悅也說文和也
從心台聲台本古文以字也)。

嚬嘁(上毘寅反下酒育反文字集略云嚬者嘁眉也顧野王曰嚬嘁者憂愁思慮不樂之貌也考聲云嘁􂍶忸怩也
說文涉水則嚬嘁古文作顰亦作𧭹今從省略下嘁字或作蹙亦同古文作􃫨經文作蹙非本字訓為竆也迫也罪也急
也非經義也)。

罣礙(上華寡反下我葢反說文綱礙也從冈從圭省聲礙止也從石疑聲也)。

捨軛(於格反俗字也正作軛從車從戶從乙鄭眾注考工記云轅端壓牛領木軛也)。

尼師壇(梵語略也正梵音具足應云𩕳史娜曩唐譯為敷具今之坐具也𩕳音寧頂反)。

兩趺(甫無反俗用字也正作跗鄭注儀禮云足上也經文有作𧿤未詳也)。

兩跟(岡恩反字統云足後曰跟說文足踵也從足從根省聲也踵音腫也)。

四踝(華瓦反蒼頡篇云在足側高處也聲類云足外附骨也內外為四踝說文足踝從足從稞省聲稞音同上)。

兩脛(形定反玉篇脛足䠊膓前大骨也說文足胻也胻音幸從肉從逕省聲也腓音􃫩)。

兩腨(遄耎也文字集略云脛之腹也說文足䠊膓也或作􂌦踹膞四形竝同今從肉遄音船)。

兩膝(骨逸反玉篇膝脛上頭也說文脛頭骨節也正體從卪作䣛卪音節桼音七經從肉作膝時用字也)。

兩䯗(鼙米反考聲䯗股也說文正從骨作脾脾股外也卑聲也或作䠋古字也今經從月作䏶非也本無此字)。

𦝫脅(香業反或作脇亦同說文肚兩傍也從肉劦音叶從三力經從三刀作脅非也)。

臍中(情奚反字書云當腹之中曰臍說文膍臍也從肉齊聲也或下從肉亦同膍音毘)。

胷臆(上香邕反說文胷膺也案膺即臆也或作匈亦通下應力反說文臆亦胷骨也從肉從億省聲也經從月誤也)。

兩腋(盈益反又攴亦反竝通埤蒼云在肘後也古今正字腋胳也從肉從液省聲胳音各)。

兩髆(膀莫反字林云髆胛也說文肩脾也從骨從博省聲經多從月作膊非也音普博反郭璞云披割牛羊五藏
謂之膊非經義脾音卑專從甫從寸)。

兩肘(張柳反說文臂節也從肉從寸或作杻䏔皆古字也)。

兩臂(卑寐反說文手上也即掌後肘前謂之臂從肉辟聲也)。

兩腕(烏灌反或作捥皆俗用字也鄭玄注儀禮云掌後節也揚雄曰腕握也案寸口前掌後曰腕)。

項胭(上瓨講反說文云前曰頸後日項下宴堅反聲類胭喉也蒼頡篇胭也古今正字從肉因聲案胭即頸之異名
也或作𦝪臙皆古字也經從口作咽非也頸音經郢反咽音宴瓨音項江反)。

頥頷(上以伊反下含感反方言頤頷互名也文字集略云頦也說文輔車骨也從頁頁頭也𦣞含皆聲也經從􃫪非
也􃫫音夷頦音孩也)。

頰頟(上兼葉反廣雅頰輔也玉篇云目下耳前曰頰或從肉作脥亦通下牙格反方言頟顙也說文從頁從格省聲
也經從客作額俗字也)。

毫相(上胡高反集訓云長銳秀毛下息亮反如來眉間長毛也觀佛三昧經云其毛白色在佛眉間引而申之長一
丈三尺五寸縱之即右旋卷成螺文三十二大相之中最上相也)。

俱胝(音知天竺國數法名也案花嚴經阿僧祇品云十萬為一洛叉此國以數一億一百洛叉為一俱胝俱胝三等
數法之中此即中數之名也)。

那庾多(庾音羊主反亦數法名也古云那由他花嚴經云俱𦙁為阿庾多又數中即是上等大數名也皆竆
至本方變其名)。

殑伽(西國河名也上其疑反下語佉反為就梵音作此翻古名恒河即前說四大河之一南面河也)。

綺飾(上欺紀反范子計然云綺出齊郡案用二色彩絲織成文花次於錦厚於綾說文云有文繒也從糸奇聲也下
商織反集訓云服著華麗也考聲云裝也修理清潔也說文刷也從巾飤聲也)。

𥿳滑(上思計反孔注尚書細小也說文微也從糸囟聲也糸音覓囟音信下患八反廣雅滑媺也玉篇不濇也濇猶
澀也說文利也從水骨聲也媺音美古美字也濇音色)。

輕耎(乳兖反考聲云耎弱也韻英云柔也說文從而從大又古作􃫬說文柔韋也從北從古𥥟或作􃟖渜經文作軟
非也竝無此字也)。

極􃫭(下包貌反廣雅𤒺熱也考聲云燒柴火烈作聲也韻英火灹曰𤒺說文灼也從火𤒺聲也灹音摘嫁反灼音章
藥反)。

盲者(陌彭反說文云目無眸子曰盲從目亡聲經作盲或作盲皆俗字也)。

聾者(祿東反左傳云耳不聽五音之和謂之聾杜預曰聾暗也說文聲也)。

瘂者(鵶賈反考聲云不能言也案瘂人雖有聲而無詞說文闕古今正字瘂瘖也從疒亞聲經從口作啞非也音厄
笑聲也非經義鵶音烏加反疒音女厄反)。

醒悟(上星淨反又音星賈逵曰醉除解為醒形聲字也)。

疲頓(上音皮玉篇疲倦也釋名勞也轉注字下敦遁反考聲困極也說文下首也從頁屯聲也)。

樂靜(上五教反下音靖玉篇云靜思也息也安也謚法曰遠離囂妄曰靜轉注字也)。

捨諠(吁袁反聲類諠譁也鄭玄注禮記囂也或從雚作讙形聲字也雚音灌有從口作喧俗用非正)。

欻爾(暉律反蒼頡篇欻猝起也猝音村訥反薛綜曰欻忽也說文云有所吹起也從欠炎聲)。

撓亂(上拏絞反廣雅亂也說文擾也從手堯聲也)。

暎蔽(上英敬反考聲暉也韻英云傍照也從日英聲經從央作映非也音烏朗反不明也非經義也下卑計反廣雅
云隱也掩也史記障也說文小草貌從草敝聲)。

蘇迷盧山(梵語寶山名或云須彌山或云彌樓山皆是梵音聲轉不正也正梵音云蘇迷嚧嚧字轉舌唐
妙高山俱舍論云四寶所成東面白銀北面黃金西面頗梨南面青琉璃大論云四寶所成曰妙出過眾山曰高或名妙
光山以四色寶光明各異照世故名妙光也)。

伎樂(其綺反下五角反說文云五聲八音總名也象鼓鼙之形木其𧇽也鍾磬之跗曰𧇽從虍從異𧇽音渠語反)。

寶鐸(上寶字說文珤也從宀珤貝珤音同上下唐洛反鄭玄注周禮云鐸大鈴也)。

南贍部洲(時染反去聲梵語此大地之總名也古譯或名譫浮或名琰浮或名閻浮提皆梵語訛轉也正
梵音云㣅謨立世阿毘曇論云有贍部樹生此洲北邊泥民陀羅河南岸正當洲之中心北臨水上於樹下水底南岸下
有贍部黃金古名閻浮檀金樹因金而得名洲因樹而立號故名贍部音如譫音之葉反㣅音蠶覽反覽字取上聲呼之)。

東勝身洲(古云弗于逮或云弗婆提或云毘提呵皆梵語輕重不同也正梵音云補囉嚩尾禰賀義譯為
身勝毘曇云以彼洲人身形殊勝體無諸疾量長八肘故以為名也)。

西牛貨洲(古云瞿伽尼或云俱耶尼或云瞿陀尼皆梵音楚夏不同也正梵云過嚩抳此義翻為牛貨毘
曇論說以彼多牛用牛貨易故以為名瞿音具愚反嚩音無可反抳音尼齏反)。

北俱盧洲(古名鬱單越或名鬱怛囉或云欝多羅拘樓或名郁多羅鳩留皆梵語輕重不同也正梵音云
嗢怛羅矩嚕此譯為高勝阿毘曇論云地方高大定壽千歲無諸苦常受樂勝餘洲故名高勝嗢音烏骨反嚕音魯字轉
舌)。

紹尊(時遶反爾雅紹繼也釋名遠也諡法曰遠繼先位曰紹從糸召聲也糸音覓)。

千莖(幸庚反考聲莖本也草本曰莖從草巠聲)。

聽往(體盈反考聲云以耳審聲也許也信也說文聆也從德從耳壬聲也聆音靈德音德壬音體郢反)。

發引(上蕃八反說文䠶發也從弓從殳癶箭發聲也蕃音發班反䠶音蛇蔗反殳音殊癶音普末反下引音寅印反
從弓從亻或從人作𢎢說文開弓也)。

** 第二卷

** 第三卷

䏺脹(上普邦反下張亮反埤蒼云腹滿也竝從肉或作胖痮皆古字也)。

膿爛(上奴紅反古今正字云㿈疽疽潰血也說文腫血也從肉農聲下蘭袒反方言火熟也說文從火闌聲也)。

青瘀(上戚盈反俗字也說文正體從生從丹作𤯞經文作青隸書略也下於據反廣雅瘀病也說文積血也從疒於
聲也疒音女厄反據音居御反經作淤非也水中淤泥非經用也)。

啄噉(上音卓廣雅啄齧也說文鳥食也從口豖聲也豖音寵綠反經文從彖作喙非也喙音吁穢反下唐濫反廣雅
噉食也說文作㖤或作啖竝通經文作淡非也淡無味也非經義也)。

離散(桑贊反廣雅散壞也說文分散也從肉𢽳聲也𢽳音同上或從隹作𩀼經從􃫮從月從殳作散非也)。

骸骨(遐皆反玉篇云身體諸骨總名為骸說文從骨亥聲也)。

厭食(上伊焰反考聲厭飽也倦也說文從肉從曰古甘字也正從犬犬甘肉也或作𤡜亦同也)。

奢摩他(梵語此譯為止心寂靜也)。

毘鉢舍那(亦梵語也此譯為觀觀法智也)。

􂜗速(潛葉反杜注左傳云捷疾也韻英健也速也說文從手􃫯聲或作寁󲊣􃫯竝通也)。

懈廢(皆嗌反賈注國語云懈倦也廣雅懶也說文怠也音作嫁者非也)。

牀榻(上狀莊反博雅云人之棲息自安之具也說文從木爿聲也爿音牆經文作床非也下貪答反桂苑珠藂云長
牀也釋名云牀陿而長曰榻廣雅榻枰也說文從木􂰌聲也􂰌音同上枰音平也)。

池沼(孔注尚書云停水曰池下之繞反柱注左傳沼亦池也竝形聲字)。

陂湖(上音悲下音胡說文大陂曰湖)。

㭊一毛(星亦反廣雅㭊分也說文破木也從木從片或從斤作析)。

穅𥢶(上口即反郭璞云米皮也說文穀皮也從禾康聲康字從米從庚經文下從水作康非也下枯外反蒼頡篇云
𥢶亦穅也字統云粗􃫰也說文從禾會聲粗音麤)。

羂取(决兗反考聲云以繩捕禽獸也從冈絹聲或作𦌾罥竝同)。

擾惱(上而沼反孔注尚書云擾亂也說文煩也從手憂聲憂音奴高反集訓云心內煩結也懊惱也說文云有所
恨痛也從心􃫱聲也􃫱音同上從囟囟音信巛象髮經從山非也)。

** 第四卷

兇黨(上勗恭反爾雅兇咎也韻詮云麤人也說文惡也恐也從古人在凶下會意字也今經從兀誤也下當朗反正
作攩或從人作儻孔注尚書云相助匿非為黨說文朋群也從手黨聲)。

魁膾(上苦瓌反孔注尚書云魁師也廣雅主也鄭玄注禮記云首也史記壯大也從斗從鬼下瓌外反廣雅膾割也
案魁膾者屠殺兇惡之師也從肉會聲也)。

惌敵(上於袁反孔注尚書云惌仇也考聲憎也顧野王曰恨望也蒼頡篇恨咎也說文恚也從心宛聲或作冤下亭
歷反杜注左傳云敵猶對也說文仇也從攵啇聲也啇音滴也)。

伺求(上司恣反鄭注周禮云伺察也顧野王云候也字書覻青預反蒼頡篇作伺廣雅作覗三人相候也說文從二
犬從𦣞作􃫲訓亦同)。

旃荼羅(梵語也上之然反次宅加反正梵音云奴雅反經文作荼音不切也古云旃陀羅皆訛略也西域記
云屠膾主殺守獄之人也彼國常法制勒此類行則闢於路左執持破竹或復搖鈴打擊為聲標顯自身恐悞觸突淨
行之人若不如此國有嚴刑王則治罰此人彰淨穢有異)。

竹葦(說文竹字象形下為鬼反說文大葭也從草韋聲案即蘆之大者也)。

鄔波尼殺曇分(梵語算法數之極也古人譯為因果不相似力勝也大論釋為微細分析至極
之言也如析一毛以為百分又析彼一分為百千萬分又於所析微細分中如前析之乃至隣虛至不可析處名鄔波尼
殺曇分)。

頗能(坡可反或作叵考聲云不可也文字集略云頗猶可也皆語辭也)。

螢火(穴營反或作𧓌月令云腐草化為螢)。

熾盛(上昌志反毛詩傳曰熾亦盛也說文從火軄省聲也下成正反考聲云強也隆也說文云從皿成聲也)。

** 第五卷第六卷第七卷
(已上三卷竝無訓釋)

** 第八卷

盲冥(下莫瓶反考聲暗也夜也說文幽也從日日數十六每月十六日月始虧漸幽暗也從冖亦聲也冖音覓經中
從宀從具作𡨋非也)。

踰繕那(上羊朱反繕音善。古云由旬。或云由延。或云瑜闍那。皆梵語訛略也。正云踰繕那。上古聖王軍行一
日程也。前後翻譯諸經論中互說不同。文句繁多略而不述。今且案西域記云。踰繕那者自古聖王軍行程也。舊傳一踰
繕那有四十里。印度國俗乃三十里。聖教所載唯十六里。如上經論所說。差別不同。考其異端。各有所據。或取聖王或取
凡肘或取古尺。取捨雖懷異見。終是王軍一日行程適中取實今依西域記三十里為定。玄奘法師親考遠近撰此行記
奉對太宗皇帝所問。其言真實。故以為憑。餘皆不取)。

薩迦邪見(迦音薑佉反梵語也此譯為身見外道不正見也)。

掉舉(上亭弔反賈注國語云掉搖也韻英動也廣雅振也說文從手從卓省聲也下居圄反字書云起令高也說文
對舉也從手與聲)。

來嬈(泥鳥反說文戲弄也形聲字經作嬲俗字也)。

揔攝(祖董反考聲都也攝也玉篇將領也皆也說文作總聚束也從糸怱聲也經從手作捴俗字也下苫葉反考聲
兼統也說文引持也從手聶聲聶失葉反)。

** 第九卷

山崖(雅皆反韻英云高岸也集訓云山際邊處也說文高邊也從屵從圭省聲屵音五割反也)。

陵虛(力矜反正體從力作陵玉篇云陵侵侮也說文作夌夌越也經文從阜作陵也借用非本字也)。

如燎(遼鳥遼銚二反考聲云輕燒也字書庭燭曰燎說文火炬也從火尞聲也尞音遼)。

抆摩(武粉反廣雅抆拭也說文從手文聲也)。

釁心(欣覲反考聲云釁罪也杜注左傳云瑕隙也賈注國語云動也說文從酉從分從􃫳省經文作舋俗字謬也)。

劇苦(奇逆反方言云病少愈而必加劇也顧野王云劇甚也謂更甚於前也古今正字從刀豦聲也經中作劇俗字
訛也)。

不嗅(許救反韻英云以鼻取氣也說文從鼻臭聲也)。

唯然(惟癸反古人云唯今云諾一義也鄭玄云應辭也唯恭於諾也)。

** 第十卷

大飲光(即大迦葉波之美稱也大毘婆沙論云上古有仙人身有光明能攝諸光皆令不現故號飲光摩訶
迦葉波是此仙種也身黃金色世人號之曰大飲光)。

蠃貝(盧和反爾雅云蚹蠃蝸牛類也經文作螺俗字也下貝字說文象形字也)。

珊瑚(上桑安反下戶姑反漢書云罽賓國出珊瑚寶其色紅赤而瑩徹生於大海或出名山似樹有枝而無其葉大者可高尺餘)。

聽許(體盈反已釋了)。

** 第十一卷

頭頸(經井反已見前釋不重訓)。

幻事(還慣反顧野王曰幻謂相欺眩以亂人目也說文相詐惑也從幺於條反從􃫴字也)。

夢境(蒙洞反蒼頡篇夢想也說文寐覺也正作㝱今從省下居影反俗字也考聲界也從土竟聲也)。

尋香城(古譯名乾闥婆城。唐梵雖殊其實一也。瑜伽論云音樂在地屬東方持國天王常與上界諸天奏樂
以業感力故。但諸天思憶樂時。此尋香神即感遙聞彼天香氣。尋香赴彼。奏諸音樂。或名食香神。案此天所住城郭或居
須彌層級或在七金山上。或居空界或處人間。其城郭多於平澤海濱。或於空曠砂漠絕人境處。化現似城遠望分明。近
觀即滅。如波浮雲陽氣之類)。

經從第十二卷已下盡第三十五卷計二十四
卷不要音訓文易

** 第三十六卷

四繫(下音計四繫者慾有無明見是為四也)。

奮迅(上分問反廣雅奮振也鄭玄注禮記動也說文翬也郭璞云翬翬然飛貌也從大隹從田字書云大鳥在田欲
飛曰奮經文從臼非也下荀俊反廣雅奮迅振羽也爾雅迅疾也說文從辵卂聲翬音暉奞音雖辵音丑略反卂音信)。

欠㰦(音去桂苑珠叢云引氣而張口曰欠㰦釋文張口氣啎也象氣從人上出之形從欠去聲也啎音悟經文從口
作呿睡聲也非此義也)。

等涌(上等字說文從竹從寺經從草俗字也下容腫反顧野王云水泉衝上涌騰也說文𦩩也從水甬聲或作湧)。

** 第三十七卷

纏擾(上徹連反考聲纏束也桂苑珠叢纏縛之也說文約也從糸廛聲也廛音同上經作纏略也下而沼反前第三
卷已具釋)。

** 第三十八卷

諂誑(上丑染反何休注公羊傳云諂佞也說文從言臽聲也臽音陷經從舀非也舀音羊小反下鬼沉反賈注國語
云誑惑也杜注左傳欺也說文從言狂聲也或作㤮)。

** 第三十九　第四十卷(無可音訓者)

** 第四十一卷

健行(渠彥反考聲云健勇也集訓云勁倢也說文伉也從人建聲也勁音逕倢音潛葉反伉音口浪反)。

不眴(玄絹反玉篇目動也王逸注楚辭云眴視貌也說文從目旬聲也旬字從目經文從旬及音舜者非也
旬音縣)。

瑕隙(上胡加反鄭注禮云玉之病也廣雅裂也玉篇穢也說文從玉從叚省聲也下鄉逆反說文壁際孔也從阜從
白上下從小經從巢作隟非也)。

諠諍(上香袁反前第一卷已訓下責更反廣雅諍諫也蒼頡篇訟也說文止也從言爭聲也)。

飄散(上匹遙反毛詩傳公飄猶吹也說文回風也從風票聲也票音同上下桑贊反前第三卷已具訓釋訖)。

翳闇(伊計反韻英云翳蔽也廣雅障也說文從羽殹聲殹音同上也)。

炬熾(渠呂反桂苑珠叢云束竹爇火照明下昌至反說文火盛也竝從火皆形聲字也)。

不憙(希記反纂韻云憙好也說文意悅也形聲字也)。

巢穴(牀爻反毛詩惟鵲有巢鄭玄箋云鵲之作巢冬至架至春乃成說文云鳥在木上象形字經從果非也下玄決
反說文土室也從宀音綿八聲也)。

幖幟(上必遙反桂苑珠叢云幡旗之類也說文幖即幟也從巾票聲票者音匹遙反經文從木從扌者非此用也下
齒志反廣雅幟幡也說文從巾戠省聲也)。

數取趣(霜捉反左傳云數數不疎也)。

** 第四十二卷(無字可音者)

** 第四十三卷

咄男(都骨反說文云咄相唱也男字說文從甲從力)。

毀訾(上暉鬼反爾雅毀壞也廣雅虧也說文缺也古者掘地為臼毀粟為米殳擣土臼也從土從毇省聲也下茲此
反韻英罵詈也說文作呰從口此聲也或作訿亦同)。

軌範(上俱偉反賈注國語云軌法也說文車轍也從車從宄省聲也下扶黯反爾雅範法也常也玉篇云鑄金器之
模樣也說文從車從笵省聲也宄音鬼)。

** 第四十四第四十五(上兩卷無可音訓者)

** 第四十六卷

離離間語(上離字音利下離字音梨間音去聲)。

胮脹(上普江反下張亮反前卷音義已具釋)。

青瘀(於據反經作淤非也)。

啄噉(上音卓下談濫反)。

骸骨(戶皆反)。

矯害(上居夭反考聲云嬌妄也鄭注周禮詐也說文從手作撟下孩蓋反說文傷也從宀音綿從口丰聲也丰音介)。

嫉慳(上音疾王逸注楚辭曰害賢曰嫉下坑閑反韻英惜也集訓云慳者謂恡也字典云貪也從心堅聲也)。

** 第四十七卷

擐鎧(上音患桂苑珠叢云以身貫穿衣甲曰擐今相傳音慣下開蓋反說文鎧甲也文字集略云以金革蔽身曰鎧
今通俗以上聲音之為苦改反即甲冑也)。

壙野(苦晃反孔注尚書壙空也考聲云壙埌原野遠貌也廣雅曰大也說文塹穴也從土廣聲也經從曰作曠非也
埌音浪塹音妾焰反下以者反爾雅云邑外為郊郊外為牧牧外為野古文作𡑀牧音木)。

自恃(時止反考聲恃依也說文恃賴也從心寺聲)。

憍舉(居妖反蒼頡篇憍逸也廣雅自高也顧野王云自矜伐縱恣媟慢也說文從心喬聲也)。

自殖(時力反纂韻云殖種也方言立也說文從冈作􃫵今隸書略去冈或從木作植)。

橋船(求驕反蒼頡篇云橋木梁也說文從木喬聲也經文作橋俗字也)。

洲渚(上之由反下之與反爾雅云凡水中可居曰洲小洲曰渚廣雅洲居也渚止也或從阜作陼亦同)。

有減(耕斬反韓詩減少也說文損也從水咸聲)。

劑限(情細反考聲云分段也韻詮云分劑也韻英亦作齊經文作齊古文作亝皆一也或音情奚反)。

** 第四十八卷

所恡(隣鎮反廣雅恡鄙也韻英惜也考聲貪也正作悋)。

充溢(昌隆反說文充滿也從人從育省下寅一反爾雅盈也賈注國語餘也說文器滿也從水益聲也)。

拯濟(拯字取䒱字上聲前第一卷已具釋下賷計反孔注尚書云濟渡也杜注左傳云益也方言恒憂也賈注國語
云成也說文從水齊聲也)。

** 第四十九卷

所遮(者蛇反賈注國語遮候也說文遏也從辵從蔗省聲也)。

揭路荼(梵語虜質不妙也正梵音云蘗嚕拏。古云迦婁羅。即金翅鳥也。或名玅翅鳥。案起世因本經云金翅
鳥與龍各具四生。所謂卵胎濕化。然卵生者力小。只食卵生龍。化生者威力最大。能食四生。欲食龍之時以兩翅扇海水
開銜得諸龍吞在嗉中龍尚未死。亦名此鳥為大嗉鳥也。飛至居吒奢摩梨樹上。然後吐出。啄而食之。被啄之時。出大怖
畏之聲。極受苦楚。此鳥亦名龍惌。其背兩翼悉皆金色。故以為名)。

緊捺洛(梵語亦樂天名也正梵音云緊娜囉歌神也其音清美人身馬首女則姝麗天女相比善能歌舞多
與乾闥婆天以為妻室)。

莫呼洛伽(梵語不妙正梵音云摩護囉誐人形蛇首亦名大蟒神也)。

奉覲(逢捧反廣雅奉獻也考聲尊也杜注左傳云養也說文承也從手從拱上從𡵞亦聲也下勤靳反鄭注周禮
云覲見也毛詩見也說文從見堇聲也捧音豐拱反𡵞音豐靳音斤近反)。

稟正(彼品反孔注尚書云以穀賜人也說文從禾㐭聲也㐭力飲反)。

鞭撻(上必綿反顧野王曰用革以扑罪人謂之鞭字書云撾馬杖也說文從革便聲也下他遏反考聲撻亦鞭也形
聲字)。

驅逼(上羌于反蒼頡篇隨後曰驅說文馬馳也從馬區聲也下悲力反爾雅逼迫也杜注左傳云近也說文從辵畐
聲也畐音丕逼反)。

焦惱(上即姚反說文火所燒也經作燋非本字也下奴老反前第三卷已具釋)。

吠瑠璃(上扶癈反次力鳩反下音离梵語寶名也或云毘瑠璃或但云瑠璃皆訛略聲轉也須彌山南面是
此寶也其寶青色瑩徹有光凡物近之皆同一色帝釋髻珠云是此寶天生神物非是人間鍊石造作焰火所成瑠璃也)。

華鬘(上音花字無花音正應下慢班反假借字也本音彌然反今不取案花鬘者西國人嚴身之具也梵語云麼羅
麼音莫可反此譯為花鬘五天俗法取草木時花暈澹成彩以線貫穿結為花鬘不問貴賤莊嚴身首以為飾好號曰麼
羅說文從髟𦤔聲也髟音必姚反𦤔音綿)。

醫藥(上於基反說文治病工也從酉殹聲音伊奚反經文作毉俗用亦通)。

璧玉(卑亦反爾雅云內倍好謂之璧郭璞云肉邊也好也倍大也案璧形圓有孔有穀璧蒲璧之別說文瑞玉也
從玉辟聲也)。

俱胝(音知梵語數法名也以此國人間小數挍之數當一京若以曆算中數挍之數當一千萬也)。

那庾多(亦西方梵語數法名也依俱舍十十變名以此人間小數挍之數當一溝若以曆算中數萬萬變名
那庾多當此國之千億也)。

杖塊(長兩反下魁潰反古文作𠙽象形說文土堛也堛音普力反從土從魁省聲也)。

衢道(具于反爾雅一達謂之道路四達謂之衢郭璞曰交道四出也說文從行瞿聲也)。

􃫶惡(上蒲冐反廣雅􃫷猝也考聲猛也韻英侵也說文從曰從出從拱從􃫸從􃫷省聲也􃫸音滔下烏各反說文不
善也過也從亞從心正也經從西作𢙣俗字誤也)。

** 第五十卷

無縛無解(房博反考聲繫也說文束也從糸從博省聲也下皆買反鄭注禮記云解釋也說文判也從刀
牛角也今俗用音為賈者非也)。

** 第五十一卷(無可訓)
一切經音義卷第一


一切經音義卷第二(田)

翻經沙門慧琳撰

音大般若經從五十二盡三百一卷

** 大般若波羅蜜多經第五十二卷

能辦(蒲慢反韻英辦具也說文從力辡是也辡音皮免反)。

統攝(上通棟反考聲云統領也下商葉反苞咸注論語云攝兼也鄭注禮記云代也說文持也從手聶聲也聶音尼
輒反也)。

縱任(上將用反下壬鴆反從壬從亻也)。

蠲除(决緣反郭璞注方言云蠲除也從益從蜀)。

虧損(驅為反說文氣損也從亐雐聲也或作虧雐音呼)。

無邊辯(皮免反廣雅辯慧也字書捷也說文治也從言辡聲也)。

清泠(歷丁反說文竝從水形聲字也)。

遺燼(夕胤反杜注左傳云火之餘木也說文燭餘也從火燼聲也燼音同上)。

** 第五十三卷

般僧伽胝(下音知梵語大衣名也或云僧伽梨是佛所披袈裟也下從九條上至二十五條中間數有等
皆曰大衣披服之時可宣揚法教具足福田之相三衣之中最為上等也)。

甞食(上音常說文云試味曰甞從甘尚聲也)。

歠飲(上釧拙反說文歠飲也從􃫹省叕聲也經文作𡂜或作啜皆俗字下邑錦反說文從酉作􃫹酉者古文酒字也
從酉飲也今省去酉作飲古文從水作𣲎)。

寤寑(上音悟蒼頡篇云寑覺而有言曰寤覺音教說文從㝱省吾聲也下侵審反廣雅寢幽也說文寢臥也篆文從
帚從又今順俗從省略從宀侵聲也㝱音夢也)。

巧屠(唐胡反考聲云殘殺也說文刳也從尸者省聲也)。

剖為(上普口反蒼頡篇割析也說文剖判也從刀咅聲也咅音土口反)。

纏裹(上直連反下古火反玉篇裹苞也說文裹亦纏也上下從衣果聲)。

髮毛(上方襪反顧野王云首上毛也說文從髟犮聲也髟音必姚反犮音蒲末反)。

爪齒(上側狡反說文手足甲也象形下昌止反說文口齗骨也象口齒形止聲也齗音銀)。

筋脉(上謹欣反周禮醫師以辛養筋說文云肉之力也從肉從竹竹者物之多筋也從力力象筋也經中從草作莇
誤也下育伯反俗字也周禮以醎養脉說文云血理之分行於體中謂之脉從血從𠂢作衇或作𧖴竝正體字也)。

骨髓(綏􂌯反字統云骨中脂也說文從骨從隨省聲上骨從肉)。

心肝(白虎通云心者禮也。南方火之精也。象火色赤銳而有瓣。如未敷蓮花形。王叔和脉經云心與小膓大膓合為
府其藏神其候口故心有病則失音不能言。說文云象形字也下古安反白虎通云肝者仁也。東方木之精也。仁者好生
象木形而有葉色青。王叔和云肝與膽合為府其神魂其候目故肝實熱則目赤暗。說文從肉干聲銳音聿惠反瓣音白
慢反)。

肺腎(上芳廢反白虎通云肺者義也西方金之精也象金色白王叔和脈經云肺與膀胱合為府其神魄其候鼻故
肺有瘡則鼻不聞香臭說文從肉𠂔聲也𠂔音肥味反下臣忍反白虎通云腎者智也北方水之精也色黑陰其形偶脈
經云腎與三焦令為府其神志其耳故腎虛則耳聾說文從肉臤聲臤音啟絃反偶音五苟反)。

脾膽(上婢彌反白虎通云脾者信也中央土之精也象土色黃脈經云脾與胃合為府其神意其候舌故脾有熱則
舌病脣不能收說文從肉卑聲也下答敢反白虎通云膽者肝之府也主仁是以仁者有勇王叔和脈經云膽之病則精
神不守說文從肉詹聲也詹音止兼反)。

脬􃫺(上普包考聲云盛小便器尿脬也王氏脈經云脬囊受九升三合脬轉即小便不通說文膀胱水器也從肉孚
省聲也經文作胞非也下韋畏反白虎通云胃者穀之委也韻英膓胃也說文穀府也從肉象形字之也)。

屎𡲘(上音始字指云糞屎也經從米俗字也說文從尾矢聲也下泥弔反考聲云腹中水也說文從尾從水經從尸
訛略也竝形聲字)。

涕唾(上梯禮反考聲云泣也目出淚涕也詩傳亦云自目而出涕下土課反說文口液也從口從𢛉省聲或作涶)。

涎淚(上以仙反說文口液也下律墜反廣雅涕淚也說文淚涕也從水戾聲戾音歷弟反)。

垢汗(上古后反下寒旦反)。

痰膿(上噉甘反考聲云胸鬲中水病經作淡非也下奴公反潰血也)。

肪𦚻(上音方下桑安反韻英云凝脂也通俗文云在腰曰肪在胃曰𦙽竝形聲字也)。

腦膜(上乃倒反說文作腦頭中髓從肉􃫻聲有作􃫼或作𦠊或作腦並非也􃫻音與上同下音莫字統云在皮內肉
外曰膜說文云肉間胲膜也胲音古哀反也)。

眵聹(上跢支反韻英云目汁凝也經文作􃫽非也撿諸字書竝無此􃫽字說文云目傷眥從目從侈省聲眥音疵賜
反下寧挺反上聲文字集略云耵聹耳中垢也古今正字云從耳寧聲也)。

􃫾物(昌呪反考聲云敗惡氣也說文云禽走而知其跡者犬也自者古鼻也從自從犬或從反作殠經文從死作臰
非也竝無此字)。

寶玩(五灌反孔注尚書云玩戲弄物也說文從王從翫省聲也)。

躭著(上答南反韻英云躭好也考聲翫也從身從躭省聲也躭音同上也)。

憺怕(上談濫反下普百反淮南子云憺滿也怕靜也經文從水作淡泊竝非也訓義別古今正字云憺怕二字竝從
心形聲字也)。

皮穿(昌緣反考聲云穿穴也說文通也從牙在穴中也)。

鵰鷲(上丁遙反穆天子傳曰春山爰有白鳥青鵰執犬羊食象鹿郭璞曰今之鵰亦能食鹿也說文云鵰􃫿也從
鳥彫聲也下音就山海經云􃬀山多鷲鳥字書從鳥就聲也􃫿音徒官反也)。

烏鵲(上隖姑反說文云孝鳥也下七雀反知太歲所在也博物志曰鵲巢開門常背太歲此非才智任運自然說文
二象形字也)。

鴟梟(上齒之反籕文鴟字也說文或從隹作鴟鴟𨿠也亦鳶鳥也禮記曰前有塵埃則戴鳶鳴則風起也說文從􃬁
作􃬂開元音義從千作𩾭竝音緣下晈姚反鄭箋毛詩云惡鳴鳥也說文梟不孝鳥也從鳥頭在木上象形俗名土梟鳥
也)。

虎豹(上呼古反爾雅甝白虎虪黑虎方言陳宋之間謂之李交江南謂李耳說文云虎者山獸之君也足似人足
故下從人象形亦形聲字甝音含儵音叔虍音呼下包教反說文云貌似虎團文花黑而小於虎從豸從包省聲也豸
音雉也)。

狐狼(上何姑反說文云妖獸也鬼所乘而有三德其色中和小前大後死必首丘從犬從孤省聲也孤字從瓜下朗
當反說文云獸名似犬銳頭白額高前廣後從犬良聲之者也)。

或啄(音卓說文鳥食也從口豖聲也豖音丑錄反豖字即豕字中加一畫之也)。

或攫(歸籰反又音歸碧反亦通淮南子曰鳥竆則搏獸竆則攫蒼頡篇攫搏也說文扟也從手矍聲經文作爴音同
字書竝無爴字未詳所出也矍音王钁反搏音博扟音所巾反矍音凶籰反也)。

摣掣(上但加反廣雅云摣取也釋名云摣叉也五指俱往叉取也或作􃬃說文亦作抯從手虘聲虘音昨何反下昌
制反韻英云掣曳也釋名云掣制也制頓之使令順已也從手制聲也)。

潰爛(回外反蒼頡篇潰旁决也韻英散也說文漏也從水貴聲也)。

蟲䏣(逐融反爾雅有足曰蟲無足曰豸經文作虫訛略也下七余反說文云蠅乳肉中蟲也從肉從沮省聲也經中
作蛆俗字也)。

腐肉(扶甫反廣雅腐臭也韻英朽也敗也說文腐爛也從肉府聲也)。

骨瑣(蘇果反廣雅云瑣連也字書連環也案言骨瑣者菩薩身骨也佛本行集經云凡夫骨節纔得相柱一夫之
力也菩薩節皆相鉤連如馬銜連瑣相似遂成就廣大那羅延力說文云瑣字從玉𧴪聲也𧴪音同上從小從貝經從巢
非也)。

皓白(毫告反韻英云皓素也爾雅白也說文皓字從白從浩省聲也經從曰俗字也)。

珂貝(可何反礦石類也次於玉也埤蒼云珂馬腦也或云潔白如雪所以用纓馬􃬄也貝者螺貝也一名貝齒珠也
今取白色為喻)。

零落(歷丁反下郎各反本從草經文從兩點下作落非之也)。

腨骨(時耎反或作􂌦前第一卷已釋訖)。

􃬅骨(肯逸反經文作􃬆俗字正體從卪卪音節也)。

髀骨(毘米反經作䏶俗字非也)。

髖骨(苦官反埤蒼髖尻也說文云髖髀上也從骨寬聲也)。

脊骨(精亦反考聲云脊理也集訓脊膂也字書云背骨也說文作􃬇象形字也)。

脇骨(香業反或作脅從三力從肉俗從三刀非之也)。

髆骨(音博)。

頷骨(胡感頤也也)。

頰骨(兼業反)。

骸骨(遐皆反)。

霜封(風貢反韻英閉也固執也涷也)。

鴿色(甘臘反骨青碧色也)。

碎末(上音蘇對反考聲散也廣雅壞也韻英細破也字書作碎說文䊳也從石從淬省䊳音眉淬音崔對反)。

策勵(力制反韻英云勸勉也古今正字從力厲聲之也)。

唯伺(司字反候也)。

次音梵文(此經有三十二梵字有與梵音輕重訛舛不同者蓋為此國文字難為敵對自通達梵漢兩國
文字兼善聲韻音方能審之耳今以雙聲疊韻反之即與梵音乖失不為切音也讀者悉之也)。

𧙃(阿可反)。

洛(此洛與梵音不相當應書囉字上聲兼轉舌即是也)。

跛(波可反正是也)。

者(天竺國梵言中邊有異中天音左輕妙為正北天音者魯質不正今取中天應書左字音則可反也)。

娜(此字梵音有鼻聲應書曩字取上聲兼鼻音即是已上五字正是五髻文殊五字真言也)。

砢(勒可反)。

柁(此字與梵音疎應書娜字那可反)。

婆(此字亦不切當應書麼字音莫可反)。

荼(此字亦乖失應書䋈字音拏雅反䋈則為正也)。

橋穢(此二字非是梵字上居夭反鄭注周禮云橋詐也說文妄也經文從天作矯俗字也)。

沙(取上聲即是也)。

縛(無可反或有加口作嚩為正也)。

䫂(多可反)。

也字(此也字正與梵字相當也)。

瑟吒(二合下吒以上聲呼兩字合為下聲名二合)。

迦(居佉反)。

娑(桑可反)。

磨(莫可反兼有鼻音)。

伽(強何反取此音之去聲也)。

他(他可反)。

闍(是遮反亦是北天邊方音旨若取中天梵音可者為慈砢反正也砢音勒可反)。

溼嚩(上尸入反下無可反二字合為一聲)。

達(此字與梵音乖合用馱字音唐賀反)。

捨(與梵音正相當)。

佉(取上聲呼即是)。

羼(策簡反字是二合亦可書乞產二合也)。

薩䫂(二合下音多可反二字合為一聲)。

若(而者反梵字是二合亦可書枳孃二合孃取上聲)。

辢他(上郎葛反二合梵音有轉舌亦可書囉他二合者之也)。

呵(呼阿反准數處梵本竝無此呵字)。

薄(傍莫反甚乖梵字乃是婆字去聲婆賀反或書𠴸字亦通用也)。

綽(昌約反甚乖梵音正與瑳字相當錯可反即是蹉字上聲是之也)。

䬃磨(上蘇合反下磨字取上聲兼有鼻音梵音亦是二合也)。

嗑嚩(上音合下無可反二合)。

蹉(倉可反取上聲梵字本是二合亦可書䫂􃬈娑二合之也)。

鍵(渠產反或書健字亦得)。

搋(傳寫錯謬不成字梵音正當侘字上聲坼賈反侘音勅伽反坼音勅革反)。

拏(儜牙反不切應取上聲或書拏字兼鼻音是奴雅反)。

頗(普我反正相當)。

塞迦(下迦音薑佉反佉取上聲用)。

逸婆(婆取上聲二合或書野婆字也)。

酌(之藥反與梵音極乖其正梵音室者二合字也)。

吒(摘加反今取上聲亦可書䋾字音摘賈反為正)。

擇(音宅此字亦與梵音乖應書搽字取上聲宅賈反為正已下非梵字也)。

所詮(取全反考聲云敘也明也杜注左傳云次也字書平也證也說文衡也從言全聲也)。

修治(下音里孔注尚書云治理也爾雅云治政也說文從水台聲也又音持亦通)。

意樂(五教反)。

𤡜足(伊閻反)。

厭倦(伊爛反)。

阿練若(梵語也亦云阿蘭若此譯為寂靜處也)。

杜多(梵語也古曰頭陀十二種苦行具如本經所說也)。

顧戀(力卷反公悟反)。

** 第五十四卷

慢傲(五告反杜注左傳云傲不敬也廣雅蕩也說文倨傲也從人𢾕聲倨音據敖音五高反也)。

厭慽(青亦反何休注公羊云痛也鄭注論語云憂懼也說文憂也從心戚聲戚音同上從戊尗聲戊音于月反尗音
叔)。

藥叉(梵語地居天眾鬼神也部屬北方毘沙門天王護眾生界善神或散諸山居止)。

健達縛(梵語天名此譯為尋香前卷音義已具釋正梵音云巘達嚩嚩音無可反巘音魚蹇反之也)。

阿素洛(此云非天古譯云不飲酒神也常與三十三天力爭勝負為簡別故故云非天有大神通幻力能現
大身自在無礙也)。

辯說(上皮免反廣雅辯慧也說文從言也)。

辦(白慢反鄭注禮云辦具也說文判也從力辡聲也辡音同上)。

忘􃬉(上冈方反下保冐反說文報字從𠬩冈字從𠃜從又𠬩音伏𠃜音節)。

不酬(時周反俗字也爾雅酬報也說文作醻從酉壽聲)。

譏嫌(上居依反廣雅譏諫也考聲云譴也㓨也說文誹也從言幾聲也下形兼反考聲云心惡也說文疑也不平於
心也從女兼聲也譴音企見反)。

常預(羊據反埤蒼云預安也樂也)。

** 第五十五第五十六(已上兩卷無字可音)

** 第五十七卷

斷已(上音段下音以)。

紫縹(茲此反說文帛青赤色也從糸此聲也下漂眇反說文云帛青白色也從糸票聲也糸音覓票音必遙反)。

經從第五十八卷已下盡第七十四卷計一十
七卷經文易不要音訓

** 第七十五卷

問詰(企逸反鄭注禮記云問罪也廣雅責也說文問也從言吉省聲也)。

他惡(烏各反孔注尚書云惡醜陋也說文惡過也從心從亞經文從覀作惡者誤亞音烏嫁反也)。

決擇(上祭悅反考聲立决斷也說文水行流也從水夬聲下持格反說文簡選也從手)。

** 第七十六卷

極踴(渠億反鄭注禮記云極盡也竆也毛詩傳至也已也郭注爾雅遠也廣雅高也說文從水亟聲經從手非也
亟音矜力反下容腫反杜注左傳踴跳躍也何休注公羊上也說文作踊字書作𧻹從足勇聲也)。

極擊(經歷反桂菀珠叢云擊打也考聲攻也說文攴也從手𣪠聲𣪠音同也上攴又作文音普卜反)。

極􃬊(苞貌反爾雅􃫷落也說文灼也從火􃫷聲也􃫷字從日從出從拱從􃫸􃫸音滔)。

** 第七十七卷

曦赫(喜猗反韻詮云赫曦日光也字書光明盛也說文氣也從日兮義聲也經從火非也或作晞亦通也)。

蔽諸(上卑袂反廣雅蔽隱也杜注左傳蔽障也說文從草敝聲敝音毘袂反)。

憍尸迦(上薑妖反下薑佉反梵語即天主帝釋之別號也)。

限隔(耕額反廣雅限界也說文障也從阜鬲聲)。

如癕(癰凶反說文作擁腫也從疒雝聲女厄反也)。

如瘡(楚莊反俗字也玉篇從戈從倉作戧說文作創亦作刀或作􃬋古文作􃬌韻詮云疽疥曰創韻英創痍也說文
傷也從也從刀倉聲之也)。

逼切(彼棘反韻英逼迫也說文近也從辵畐聲或作偪辵音丑略反畐音披億反下切從七)。

衰朽(率追反考聲衰弱也羸也韻英秏也微也說文草雨衣也象形字下休九反孔注尚書云朽腐也爛也古今正
字從木丂聲丂音考之也)。

有撗(獲孟反考聲云不順理也字書云非理而來曰撗說文從木黃聲)。

有􃬍(營壁反說文云民皆疾也從疒從伇省聲)。

有癘(列滯力大二反鄭注周禮云疫氣不和之疾也說文云惡省聲也從癘省聲也)。

** 第七十八卷

滋潤(上子思反孔注尚書云滋長也蒼頡篇云液也說文益也從水茲聲也下如順反廣雅潤濕也玉篇飾也說文
水曰潤下從水𨳝聲也)。

充溢(餘一反爾雅溢盈也)。

安撫(孚武反鄭注周禮撫亦安也杜注左傳云存恤也說文案也從手無聲也)。

** 第七十九卷　第八十卷(竝無可音訓)

** 第八十一卷

竊作(七結反考聲云私取也說文云盜自中出也從穴從二十從米􂿩聲也今順俗從省去二十二十音疾􂿩音薛
也)。

解耶(上諧介反下以遮反)。

苾蒭(上毘逸反下測虞梵語草名也僧肇法師義苾蒭有四勝德一名淨乞食二名破煩惱三名能持戒四名能
怖魔梵文巧妙一言具含四義故存梵言也)。

苾蒭尼(義說同上出家女之總名三例聲明此即女聲也)。

鄔波索迦(上烏古反下薑佉反梵語也唐云近事男能發菩提心受持在家五戒等親近承事大比丘僧
因以為名)。

鄔波斯迦(發菩提心女弟子也義解同前三類聲中前曰男聲此即女聲)。

響聲(虛兩反考聲云響者崖谷應聲也或從音從口從向作響嚮竝同也)。

易解(上以智反下諧介反音下非也)。

測度(上楚力反周禮土圭測影以末地中鄭玄曰揆度也下唐洛反)。

** 第八十二卷

唯極(翼誰反賈注國語云唯獨也顧野王曰唯由也語辭也)。

植眾(承軄反方言植立也孔注尚書云置也說文戶植也從木直聲也)。

** 第八十三卷(無可音訓)

** 第八十四卷

水陸(流竹反韓詩云高平無水謂之陸爾雅說文亦云高平地也從阜坴聲坴音同上也)。

** 從第八十五卷盡第九十八卷計一十四卷
(文易無字可音訓者)

** 第九十九卷

仙輩(博妹反玉篇軰也部也太玄經輩類也說文軍發車百乘為一輩正從非從車俗從北作軰)。

汝曹(漢書云亦輩也)。

虛空(許居反說文從虍從丘或作虛並古文丘字也虍音呼經作虗不成字也)。

掩泥(於撿反鄭箋毛詩掩覆也字書閇也方言藏也說文作揜桂宛珠叢𣫍也從手奄聲也)。

** 第一百卷

𠏗佐(力彫反爾雅𠏗官也孔注尚書同官曰僚左氏傳僚玉篇云第九品人也韻英云僚友也助也說文從人寮聲
也或從宀作寮)。

蘆葦(上魯都反下萎爾雅葭蘆也郭景純曰蘆即葦之瘦惡者顧野王曰葦大葭也蘆之類也說文從草從皿𧆨聲
也韋亦聲也𧆨音魯都反從虎從𠙽𠙽音苦外反)。

空隙(鄉逆反廣雅隙裂也賈注國語云舋也說文壁際小孔也從阜從白上下從小經從巢作隟非也)。

** 第一百一卷

唯然(惟癸反周禮云唯者應辭也蒼頡篇云唯恭於諾案唯即今之諾也)。

讎隙(受流反聲類云讎仇也杜注左傳云對也集訓云惌之匹偶也說文從言雔聲也雔音上同)。

殄滅(上亭典反孔注尚書殄絕也爾雅盡也說文從歺㐱聲也經文從尒誤也滅字前卷已釋歺音殘㐱音之忍反
也)。

懈怠(上音戒下音代)。

擾亂(上如沼反說文從手從憂聲也憂音奴高反經從憂非也下樂段反爾雅亂治也考聲煩也錯也說文從乙𤔔
聲也𤔔音上同從爪幺􃬎又李斯從寸作􃬏字林從攴作𢿢俗作乱古文作􃬐幺音腰􃬎音癸營反也)。

詰𧵩(上企吉反下爭革反說文責求也問罪也從貝從策省聲經文作責變體俗字也)。

違拒(上音韋字本單作韋說文云相背也從舛口聲也石經加辵作違舛音喘口音韋辵音丑略反拒字從手也)。

螫噉(上舒亦反又呵各反竝通說文蟲行毒也從虫赦聲也赦音賖夜反之也)。

對治(上都內反廣雅對當也向也說文漢文帝以言多非誠信故去言去口從士作對經從至非也丵音牀學反
下直吏反又直梨反竝通)。

** 第一百二卷

𠊳慧(上毘綿反鄭注論語辦也聲類習也說文安也人有不便更之從人更經作便俗字也下熒桂反韻英云慧悟
也方言云明也考聲察也國語智也從心彗聲也彗音隨銳反也)。

喪命(桑葬反鄭注禮記喪失也說文亡也從哭亡聲也俗作􂗵非也)。

蠱道(姑五反韻英云蠱毒媚惑人也韻詮云蠱蠱物病害人亦蠱毒也字書云蠧神也說文云腹中蟲也從蟲從皿
或作蛄或有音野道者方言不同耳蟲音逐融反蠧音都固反皿音明秉反)。

鬼魅(上歸葦反說文云人所歸也人死為鬼從甶從人從厶厶姦也春秋傳曰凢鬼有所歸乃不為厲和之至也古
文作𩲡鬼音弗象鬼頭也厶音私下眉祕反山海經云魅之為物人身黑首縱目考聲云魅鬼神怪也說文云老物精
也從鬼末聲也或作鬼􂣛聲類作𩲐皆古字也)。

􃬑禱(上伊琰反楚辭王逸注云厭也賈注國語合也說文厭苲也從厂厭聲也正作𧞣今從省下刀老反苞咸注論
語云禱請也廣雅謝也請福於鬼神曰禱說文告事求福曰禱從示壽聲笮音責厂音罕也)。

** 第一百三卷

制多(古譯或云制底或云支提皆梵語聲轉耳其實一也此譯為廟即寺宇伽藍塔廟等是也)。

窣堵波(上蘇骨反下都古反亦梵語塔也古云蘇偷婆古譯不正也即碎身舍利塼塔也古譯或曰浮圖也)。

寶函(遐緘反俗字相傳誤用函谷秦時關名說文正從木作椷椷篋也廣雅云篋謂之椷韻詮云盛經書器物也經
以寶為匣盛佛舍利)。

盛貯(上音成下知呂反說文貯積也從貝宁直呂聲也)。

設利羅(梵語也古譯訛略或云舍利即是如來碎身靈骨也)。

** 第一百四卷(無可音者)

** 第一百五卷

兇悖(上勗恭反爾雅兇咎也字統恐也說文惡也從人在凶下會意亦是形聲字下蒲沒反鄭注禮記悖逆也說文
亂也或作誖從心孛聲也)。

𣧕􃬒(上妖矯反考聲少死曰𣧕杜注左傳云短折曰妖古今正字從歺夭聲下摸骨反孔注尚書云沒死也鄭注禮
云􃬒􃬓也毛詩傳盡也說文從歺殳聲𠬛音同上見)。

譴罰(上企見反廣雅云譴責也蒼頡篇呵也桂菀珠叢怒也說文讁問也從言遣聲也下煩􃬔反考聲云加罪於人
曰罰說文小罪也從刀從詈詈字上從冈石經從寸經或作罸通用也)。

聽聞(體徑反下文同)。

補羯娑(梵語此云垢濁種即邊鄙惡業不信因果之人或云樂作惡也)。

屠膾(上音徒考聲云殘殺也說文云屠刳也分割牲肉曰屠從都省聲也下古外廣雅膾割也說文細切肉也從肉
會聲或作鱠用同刳音枯)。

􃫐獵(上音魚聲類云捕魚也正作􂙴從攴魚聲經文從水作漁水名也在漁陽非􃫐獵字也下廉葉反考聲犬逐獸
也爾雅獵虐也取也今通謂畋狩為獵說文從犬巤聲也巤音同上也)。

戍達羅(梵語也古云首陀羅或云首陀即是農夫耕墾之儔也)。

摩揭陀(梵語中天竺國名也或云摩竭提皆聲轉也此國中有金剛座菩提樹今猶見在也)。

從第一百六卷已下至一百二十六卷計二十
一卷(文易無可音訓者)

** 第一百二十七卷

芬馥(芳文反方言云芬和也考聲云香氣分布也說文從􂏱作𡵳石經從草下馮複反韓詩云馥亦芬也香氣也􂏱
音恥列反也)。

𢱥拭(上桑老反廣雅𢱥除也或從土作埽下傷力反郭璞注爾雅云清潔也說文從手式聲也或從巾作𢂑訓用同
也)。

􃢣蓋(軒偃反古今正字云車􃢣所以禦熱也張幔網於車上為􃢣或作忓蒼頡篇作軒從巾憲聲下哥艾
反俗字也廣雅蓋覆也說文苫也從草從盇盇音合葢字從草從大從血作葢今經文從羊從皿作盖俗字之也)。

篾戾車(上泯彌反次𥠖結反下齒耶反梵語訛也正梵音畢㗚蹉此譯為下賤種樂垢穢業不知禮義淫祀
鬼神互相殘害也彌音邊蔑反嗟音倉何反也)。

** 第一百二十八卷

踰於(庾朱反廣雅踰度也說文越也從足俞聲俞字從亼從舟從巜巜水也俞音同亼音精入反巜音古外反下於
字說文作殄從古文鳥字省)。

虵蠍(上社遮反經文作虵俗字也說文從虫從它它音徒何它古者穴居野處相問曰無它下香謁反集訓云螫人
蟲也說文作蠆象形毒蟲也隸書作蠍從虫歇聲今經文作蝎音乃是蝤蠐非蠍也蠆音丑介反蝤音酋蠐音齊也)。

身嬰(益盈反考聲嬰縶也韻詮遭也說文從女賏聲賏從
二貝經從二目從安非也縶音知立反賏音同上也)。

癩疾(來大反俗字也廣雅癩傷也蒼頡篇痛也病也說文正作􃬍惡病也從𤕫厲省聲也說文賴字從負賴聲
􃬕來大反賴音勒割反𤕫音女厄反也)。

腫皰(上之勇反說文腫癕也從肉下疱貌反說文面生熱瘡也說文從皮作皰亦作皰竝同俗從面作靤)。

眩瞖(上玄絹反賈注國語眩惑也蒼頡篇云視之不明說文云目無常主也從目玄聲下於計反郭璞云瞖奄覆也
考聲云目中瞖也說文從目殹聲也殹音一奚反)。

枯涸(上康胡反考聲云木乾死也或從反作􂎯古字也下何各反賈注國語云涸竭也廣雅盡也說文渴也從水
固聲也)。

箱篋(上想羊反字林箱竹器也考聲篋椷也說文笥也從竹篋聲也或從木作􃬖類音兼葉反)。

** 第一百二十九卷

枝條(上紙移反下定彫反竝從木)。

莖稈(上幸耕反說文云枝主也從草巠聲也下哥懶反集訓云禾稾也廣雅稻黍莖謂之稈說文禾莖也從禾旱聲
也或作䄨經文作幹榦皆非本字)。

從第一百三十卷已下至第一百六十七卷計
三十八卷經文重疊無可音訓者

** 第一百六十八卷

假藉(情夜反易曰藉用白茅無咎說文祭藉薦也從草聲稓音情亦反)。

勸勵(上匡願反廣雅勸助也考聲教也獎也說文勉也從力雚聲也雚音歡下力滯反桂菀珠叢云勵勉杜注左傳
云相勸也從力厲聲也)。

顛倒(上丁堅反孔注尚書云𠑘覆言反倒也廣雅𠑘倒也馬融注論語僵仆也說文從足作蹎又從走作𧽍或作傎
竝通經文通作顛俗用非本字也下當老反考聲倒仆也)。

㝛殖(上相育反考聲云宿久也說文止也從宀音綿夙聲夙音同下時力反孔注尚書殖生也杜注左傳云長也蒼
頡篇息也或作植從木也)。

􃬗懾(上曲拱反爾雅恐懼也說文從心𢀜聲也古文作𢖶𢀜音拱從工從串從乙乙音隱經文因草書漸變為恐訛
也下之業反爾雅懼也字書怕也說文從心聶也經文作慴非本字聶音女獵反)。

戒蘊(皆隘反鄭注儀禮云戒驚也考聲備也字書謹慎也說文從拜持戈戒不虞也下威殞反方言蘊積也馬注論
語包藏也說文從草縕聲也)。

** 第一百七十第一百七十一(上二卷無可音訓者)

** 第一百七十二卷

齊何(上寂細反字書限也考聲分段也假借用也)。

不懱(眠結反說文輕㑥也從心蔑聲經中單作蔑誤也非本字蔑音同上㑥音易)。

經從第一百七十三已下至第一百八十卷計
八卷(並無可音訓者)

** 第一百八十一卷

不減(耕斬反考聲云損之令小日減說文減損也從水咸聲也從冫作減非也冫音氷也)。

胞胎(上補交反古文作包象形字也為是胎衣蔡邕石經加肉作胞說文云兒生衣也孔注尚書云裹也莊子云胞
者腹肉衣也俗音普包反非也下他來反廣雅婦人孕二月為胎說文云婦孕二月也蒼頡篇云女人懷妊未生曰胎從
肉台聲也裹音果)。

匱正法(上狂位反匱匣也從匚貴聲或作櫃經云匱法匱者慳法法入身心祕之不說慳惜聖教不肯流傳
藏而祕之猶如匱匣名為匱法佛說此人其罪甚重寧造無間不作匱法)。

稍微(上霜教反韻詮云漸漸也少也廣雅云稍稍小也侵削令小也說文云出物其漸也從禾肖聲也下尾非反左
氏傳微無也字書微細也說文云隱行也從彳􃬘聲也彳音丑尺反􃬘音同上經從山從歹作微俗字訛也)。

險惡(上香撿反杜預注左傳險亦惡也賈注國語危也說文云險阻難也從阜僉聲也下烏各反說文不善也從亞
從西非也)。

三災(宰來反說文云天火曰災古文作巛亦作𣏹古字也三灾有二種大小各別皆在減劫小三灾者飢饉疫病刀
兵大三灾者火風水灾竝在劫末亦名劫灾)。

循環(隨倫反三蒼云循遍也爾雅從也善也說文行也從彳盾聲也盾音順下音還鄭注周禮云環旋也何注公羊
云統也說文從玉睘聲也)。

虛羸(力追反說文瘦也弱也從羊𣎆聲也𣎆音同上也)。

猥雜(上烏每反廣雅猥也考聲云不正而濫曰猥字書云猥穢也蒼頡篇云猥雜也說文眾犬吠也從犬畏聲也下
才合反字書雜和也考聲參也說文五釆相合也從衣集聲也案雜字正體從衣從集隷書取便移木於衣下作雜又因
草書變衣為立遂相傳作雜失之遠矣)。

癰疽(上億恭反莊子曰瘭疽疥癕司馬彪注云浮熱為瘭不通為㿈說文腫也從疒雍也或作癰下七余反說文
云久癕為疽從疒且聲且音子余反且說文從月二從一經從且訛略之也)。

疥癰(上音介考聲疥瘡或作蚧說文疥瘙也廣雅瘙瘡也)。

風狂(上音封楊承慶字統序云蟲因風生故風字有虫說文風動蟲生故蟲八日而化從虫凡聲也下衢王反顧野
王曰狂者愚騃驚悸也孔注論語云狂妄觝觸人也失本心也說文作􃬙􃬙狾也狾狂犬也從犬封聲也騃音崖解反悸
音葵季反􃬙𡷅竝音逵王反狾音制也)。

癲癎(上丁堅反廣雅癲狂也聲類大風疾說文又作瘨下限姦反聲類小兒病也說文云癎風病也從𤕫間聲也姦
音間也)。

𤸇殘(上力中反許叔重注淮南子云癃癘也蒼頡篇云固疾也說文病風結也從隆省下藏安反也)。

背僂(力矩反考聲云傴僂俯身也廣雅曲脊也說文尫也從縷省聲也尫音紆王反也)。

矬陋(上坐和反廣雅矬短也下盧豆反王逸注楚辭云陋小也爾雅鄙也孝聲云陋醜惡也說文陿也從阜􃬚聲也
􃬚音同上也)。

攣𣦢(上力傳反考聲云手足屈弱病也下并亦反顧野王曰足枯不能行也或作癖說文攣從手𣦢從止竝形聲字
或從足之也)。

枯顇(上苦吾反下情遂反字書云枯顇瘦惡貌或作悴)。

頑嚚(上五關反廣雅云頑鈍也說文摑頭也從頁元聲也下語斤反左氏傳曰心不則德義之經曰頑口不道忠
信之言曰嚚蒼頡篇云嚚惡也說文從㗊臣聲也㮯音胡本反㗊音滓立反也)。

誹謗(上非味反下補浪反大戴禮云立誹謗之木設諫諍之鼓應邵注漢書云橋樑邊板所以書政治之𠍴失也杜
注左傳云謗詛也以言呪詛人也說文二字互相訓謗毀也言皆形聲字也)。

自陷(咸監反王逸注楚辭云陷沒也說文隨也從𠂤臽聲也臽陷坈阱也從人在臼中經從爪非也𠂤音負臼音舊
象形字也)。

沈溺(上池林反顧野王曰沈沒也說文從水冘聲也冘音淫下泥歷反禮記孔子曰君子溺于口小人溺于水說文
云沒水中正從人作㲻今通作溺水溺說文水名也書曰道弱水西流至合𥠖)。

蝸蠃(上寡華反郭璞注爾雅云蝸牛也說文云蠃也桂苑珠叢云水生殼蟲也下魯和反爾雅㤔蠃螔蝓蝓此類
非一嬴即蝸牛之大者出海中說文從虫𣎆聲經作螺俗字非正也)。

爛糞(分問反說文棄除也從􃫦從廾廾音拱華音般箕屬也象形似米而非米者糞也手推􃫦除棄之會意字也或
作𡊅皆正也經文從黑或從異竝俗字非正也推音他雷反也)。

形貌(茅豹反古字也說文作皃象人面或從頁作貌從貌省也)。

摜習(古患反說文或從辵作貫竝云習也爾雅亦同從手貫聲或作串古字也經文從心作慣非也竝無此字也)。

從第一百八十二卷已下至第二百九十卷計
一百九卷(文字並易無可音訓者)

** 第二百九十一卷

甘蔗(之夜反字書蔗藷也)。

劬勞(具愚反詩傳云劬勞病也鄭注禮記劬亦勞也)。

從第二百九十二已下至第二百九十九
並無可音訓者八卷

** 第三百卷

涉壙(上時葉反韓詩涉渡也漢書歷也說文云徒行涉水從步從林會意字今省為涉也下苦謗反毛詩傳曰壙空
也廣雅大也𦒱聲壙垠原野遠貌也或作曠亦作懭亦通)。

放牧(莫卜反顧野王云牧者畜養之總名也說文養牛馬人也從牛支聲也)。

懷孕(上胡乖反孔注論語懷安也說文念思也從心襄聲也或從女作㜳下翼證反鄭注禮記云妊子也廣雅懷㑗
也說文􃬛子也從子聲也古文作𣎜)。

** 第三百一卷(無可音訓)
一切經音義卷第二



一切經音義卷第三

翻經沙門慧琳撰

音大般若經從三百二卷盡三百四十九卷

** 大般若波羅蜜多經第三百二卷

嬈惱(上泥鳥反說文嬈苛也一曰擾弄也從女堯聲也下奴老反前第二卷中已釋訖)。

能阻(莊所反爾雅阻難也左傳疑也說文險也從阜且聲也且音子余也)。

** 第三百三卷

欠㰦(音去埤蒼云欠㰦張口也案欠㰦張口引氣也或作呿)。

攀枝(普班反說文引也從手樊聲也樊音煩下止移反集訓枝條也從木說文云手持半竹曰攴古文作􃬜)。

揆摸(葵癸反毛詩傳曰揆度也桂苑云商量測度於事曰揆說文從手癸聲也下莫胡反字林摸法也說文規也從
手莫聲也)。

黠慧(上閑戞反方言云慧黠也說文堅黑也從黑吉聲也下携桂反郭璞注方言云慧者意精明也賈注國語云明
察也說文儇也從心彗聲也儇音血緣反儇亦慧也彗音隨惠反)。

迦遮末尼(上薑伽反次者蛇反末音莫鉢反梵語珠寶名也玉石也琨瑤珉玉之類也)。

􃬉惌(上保冐反鄭注禮云􃬉答也廣雅復也顧野王云酬也說文當罪人也從幸從𠬩罪也下苑袁反考聲
云惌憎也嫌也仇也說文屈草自覆也從宀怨聲也宀音綿𠬩音服)。

杜多(上音度梵語也古譯云頭陀或云斗藪少欲知足行十二種行一常乞食二次第乞三一坐食四節食五中後
不飲漿六住阿蘭若七常坐不臥八隨得敷具九空地坐十樹下坐十一唯畜三衣十二著糞掃衣)。

** 第三百四卷

惽沉(上呼昆反孔注尚書惽亂也廣雅癡也說文從民避廟諱改民為氏或從心惛下眠字准此)。

睡眠(上垂偽反集訓云坐寐也字書云睡熟也說文從目垂聲也下莫邊反王逸注楚辭云眠臥也說文作􃕈音眠
也聲目𡨋聲也古今正字作眠目𡨋也從目民聲也)。

稽留(上經霓反考聲云稽滯也說文留止也從旨􃬝聲􃬝音雞古文作乩或作卟下力求反訓與前同考聲久也說
文田也從田丣聲今經文變體作留或作留又作㽞展轉訛也丣音酉亦音柳)。

榭法(上夕夜反考聲云拜恩也說文辭也從言射聲也下法字正體從廌作灋今隸書省去廌作法廌音宅賣反古
之神獸也亦名解廌觸不直臣而去之平如水故從水從廌從去今相承從省作法廣雅法令也爾雅常也說文刑也顧
野王云法猶揩拭也軌也)。

无累(上无字古文奇字中無字也說文云虛无也力下偽反左傳云無累後人韻詮云罪相及也字書云家累也連
及也古文作絫厽象形也)。

繫縛(上音計集訓云連綴也繼也玉篇拘束也說文從糸𣪠聲也下房博反集訓云縛繫說文束也從糸從博省聲
也)。

􃬞辛(草閑反爾雅艱難也說文土難治也從􃬟艮聲也􃬟音謹字從此今俗用從􃬠訛也辛字上從二作辛)。

無暇(遐訝反賈注國語暇安也說文從日叚聲也)。

加祜(胡古反鄭箋詩云祜福也爾雅福之原也說文從示古聲也經或作祐音右說文助也於義亦通易上繫孔子
曰天之所助者順也人所助者信也說文從示右聲也示音祇也)。

蚊蝱(上勿汾反經中作蚉俗用非也說文作蟁齧人飛蟲子也下莫耕反聲類云蚊蚋之屬似蠅而大說文云山澤
草花中化生也亦生鹿身中形大者曰蝱形小者而斑文曰􃬡􃬡音蹔也)。

無陿(胡甲反說文隘也從阜匧聲也經文從大作狹非也匧音謙葉反)。

經從三百五卷盡三百一十卷(竝無可音訓者)

** 第三百一十一卷

聰叡(上音匆韓詩聰明也毛詩傳聞也說文察也從耳悤聲也下音銳博雅智也尚書聖也集訓通於微也說文深
明也從􃬢從目谷省也􃬢音殘)。

眾喻(上終中反說文眾多也從乑眾立也從目眾意也乑音吟下翼注反俗字也正從言作諭鄭注周禮云告曉也
蒼頡篇譬諫也說文從言俞聲)。

不怯(欠劫反顧野王云畏少也說文從犬㹤犬多畏會意字也)。

不憚(唐爛反鄭箋詩云憚難也畏也集訓云辭也驚也說文忌疾也從心單聲也)。

懈倦(上音戒下狂院反或作惓廣雅倦極也韻英疲也或作勌)。

猶豫(上翼州反下餘據反𦒱聲云猶豫不定之辭集訓云心疑惑也禮記曰卜筮所以決嫌疑定猶豫也方言曰隴
西謂犬曰猶故猶字從犬酋聲賈注國語云豫獸名也形如象說文從象予聲也)。

堵羅緜(上音覩下彌然反梵語細綿絮也沙門道宣注四分戒經云草木花絮也蒲臺花柳花白楊白疊花
等絮是也取細耎義)。

飄颺(上匹遙反毛詩曰􃫷風也下揚亮反說文風所飛揚也平聲)。

** 第三百一十二卷

泛大海(芳梵反說文泛浮也從水乏聲也乏即反正字也下訶改反顧野王曰大水也受萬川之泄老子曰
江海所以能為百谷王者以其善下之故也說文從水每聲也)。

浮囊(上音符又音符尤反孔注尚書云泛流曰浮賈注國語輕也說文泛也從水孚聲下諾唐反集訓云有底曰囊
無底曰橐橐音託今經浮囊者氣囊也欲渡大海憑此氣囊輕浮之力也)。

板片(上班簡反集訓云以鋸析木為板說文從片作板判木也經從木俗字亦通下篇遍反蒼頡篇云片判木也說
文半木字也)。

死屍(音尸集訓云人死曰屍禮記云死者在床曰屍在棺曰死柩音舊從匚從久也)。

壙野(廓廣反前已釋)。

資糧(說文資貨也從貝次聲下力姜反或作糧集訓云儲食也說文穀也從米量聲也六度萬行名曰資糧)。

遭苦(祖勞反說文遇也)。

坏瓶(上普盃反說文云瓦未燒曰坏從土不聲也下滿𡨋反集訓云汲水盛漿之器也𦒱聲云似罌而口小曰瓶罌
音烏耕反)。

堪盛(上康甘反孔注尚書云堪能也盛音成也𦒱聲固也說文盛從皿從成聲也)。

裝治(上音莊𦒱聲飾也下音持字書云治理也)。

推著(上他雷反說文云推排也排音敗埋反下張略反正從草從者或從人作㒂或從手作擆今經兩點下作著因
草書謬也)。

喪失(桑葬反𦒱聲云喪失也說文亾也從哭哭音苦穀反亾聲也經中作喪或作􂗵皆訛謬也下失字說文失縱也
從手從乙隷書作失訛也)。

方牽(企堅反廣雅牽連也挽也說文引前也從冖象牛之縻也從牛玄聲也宀音癸營反俗從手從去作牽非也古
文從手作掔)。

䆤穴(上昌專反韻英穴也說文通也從身在穴中下玄决反鄭箋毛詩云鑿地曰穴說文土室也從宀八聲)。

老耄(上勒惱反爾雅老壽也𦒱聲云久也舊也曲禮云七十曰耄說文耄老也從毛從人從匕匕音化言人
鬚髮化白曰老下毛暴反禮云八十九十曰耄鄭玄云惛忘也說文作𧂕年九十也從老從蒿省聲也)。

俱盧舍(梵語也大婆娑論云一俱盧舍即大牛鳴吼聲所極處之外堪置阿蘭若名為寂靜處也)。

** 第三百一十三卷(無可音訓)

** 第三百一十四卷

𣫘􃬣(上苦角反集訓云鳥卵空皮也說文作𣪊􃬤聲也􃬤音口江反下洛管反說文云凡物無乳者卵生也古文作
廾或作􃬥象形字也)。

瞖目(於計反韻略云目障也從目殹聲也殹音於計反經作𪾼非也目字說文云人眼也象形從二重童子也)。

將帥(上旌樣反字書云軍主也說文率也從寸從醬省聲也下率類反考聲云統領也集訓云軍將也或作􃬦或音
率亦通也)。

** 第三百一十五卷(無可音訓)

** 第三百一十六卷

淳熟(上時倫反俗字也正從􃬧作􃬨廣雅淳漬也𦒱聲清也說文從水作􃬨盝也盝音淥下常陸反𦒱聲熟成也方
言熟爛也說文食餁也從丮􃬧聲也餁音而枕反丮音戟􃬧音時倫反今通作孰或下從灬作熟皆隸書從省變體也竝
通灬音慓)。

** 第三百一十七卷(無可音訓)

** 第三百一十八卷

多揭羅(梵語香名也揭音羯梵音訛也正云多蘖囉即零陵香也囉字轉舌)。

多摩羅(亦梵語香名也唐云霍香古云根香誤也)。

嗢鉢羅花(上溫骨反唐云青蓮花其花青色葉細陿長香氣遠聞人間難有唯無熱惱大龍池中有或名
優鉢羅聲傳皆一也)。

鉢特摩花(古云鉢頭摩或云鉢弩摩正梵音云鉢納摩此人間紅蓮花之上者或云赤黃色花)。

拘某陀花(古云拘勿頭正梵音拘牟那此即赤蓮花深朱色人間亦無唯彼池有甚香亦大也)。

奔荼利迦花(古云芬陀利正梵音云本䋈哩迦花唐云白蓮花其花如雪如銀光奪人目甚香亦大多
出彼池人間無有䋈音奴雅反)。

比度(卑弭反集訓云比類也鄭注周禮比猶挍也下唐洛反賈注國語云度揆也假借字也)。

** 第三百一十九卷　第三百二十卷
　第三百二十一卷(上三卷竝無音訓)

** 第三百二十二卷

東踊(容腫反見前五十二卷已釋)。

栴檀香(梵語白檀香名也上之然反下唐蘭反此香出南海有赤白二種赤者為上此下經文有香花名前
袟已具釋)。

** 第三百二十三卷

有翅(施至反說文鳥翼也從羽支聲也或作翄同也)。

偏黨(上音篇下當朗反何晏云黨族類也孔安國云相助匿非曰黨六韜云友謂之朋朋謂之黨周禮云五百家也)。

姉妹(上咨此反下每背反白虎通云姉者恣也妹者末也義取先後尊卑次也韓詩云女兄曰姉女弟曰妹說文從
女市聲也市音茲死反妹字從末也)。

軌範(俱葦反凡黯反見前四十三卷已釋)。

邪行(上夕嗟反下音幸大論云違背正教信諂偽言五熱炙身持鷄狗戒無益勤苦名為邪行又非其匹對婬幸他
人妻自妻非時及以非道皆曰邪行也)。

離間(上力知反下革限反)。

** 第三百二十四卷(無可音訓)

** 第三百二十五卷

扇搋半擇迦(搋音勅加反經作􃢸不成字迦音薑佉反梵語也唐曰黃門其類有五如毘柰耶大律中
廣說今記略頌曰天犍妒變半是也)。

瘖瘂(上飲今反說文不能言也瘖猶無聲也下烏賈反前第一卷已釋竝從疒女厄反從口作啞非也)。

攣躄癲癎短陋猶豫(前一百八十卷已釋)。

** 第三百二十六卷

臭穢(上昌呪反說文云禽走臭而知其跡者犬也從犬從自自古鼻字也象形今之俗從死作臰非也下威衛反玉
篇不清潔也韻英穢惡也或從食作饖飲臭也說文從禾歲聲也)。

垢膩(上古口反顧野王云不清潔也說文濁也下尼雉反說文膩肥也古今正字從肉貳聲也)。

蟣蝨(上機擬反韻英云蝨卵也音魯管反象形字也下所乙反說文蝨字從卂從䖵俗作虱非卂音信䖵音昆)。

磨瑩(縈逈反韻英云摩拭也字書細磨曰瑩或作鎣)。

不侚(旬俊反集訓云以身從物曰侚𦒱聲歸也尚書求也漢書從也說文疾也從人旬聲也或作􃬩徇也)。

交徹(纏列反毛詩傳徹通也鄭注論語通也杜注左傳達也說文從彳攴育聲也俗從去非也彳丑尺反攴普卜反)。

辛酸(上信津反考聲辛辢味也說文從二從𢆉𢆉罪𢆉承庚象人服下筭官反說文酸酢也從酉夋聲夋音逡也或
作酸痛也)。

折伏(上章熱反孔注尚書云折斷也謂斷獄也廣雅折曲也古今正字從手斤聲也下馮福反𦒱聲云屈伏也從也
說文云伏伺也犬伺人便即伏故從人從犬會意字也)。

引𡙜(以忍反杜注左傳導也賈注國語伸也說文開弓也古文從人作𢎢或從手作㧈會意字也下徒活反𦒱聲𡙜
失也字書手持一鳥失之曰𡙜從大隹又石經從寸作奪古文作敓挩經從六作奪非也)。

** 第三百二十七卷

􃬪受(徒即反顧野王云唐從庚字書云虛也說文從庚從口下酬帚方言受盛也容也說文相付也從受從舟省文
字釋要云上下相付冂者所受之物也或云從巾省受音披表反)。

劇苦(渠逆反下枯古反前第九卷中已具釋)。

撟詐(嬌夭反顧野王曰假稱謂之撟字書妄也說文從手喬聲也經文從矢作矯俗用非正體也)。

蹔捨(慙濫反俗字也正體從日作暫廣雅猝也韻英云少選間也說文不久也從斬聲也)。

技藝(渠綺反說文巧也從手經從人誤也下霓計反周禮六藝禮樂書數射馭顧野王曰藝猶材也杜預云藝法
制也字書云藝能也從云蓻聲也蓻音同上)。

邪命(上夕嗟反借用字說文正體作衺從衣牙聲也書曰去衺勿疑顧野王衺猶女惡也經云邪命者事非正道諂
求名利作四口業以求自活謂仰觀星象耕田種植四方使命呪伏鬼神是四口業名為邪命也)。

** 第三百二十八卷(無可音訓)

** 第三百二十九卷

耽慾(答甘反前第五十三卷已具釋)。

期契(上音其字書云有程限也賈注國語云會也說文亦同也從月其聲也)。

繫念(俱詣反前三百四卷已具釋也)。

** 第三百三十卷

推徵(上音吹下陟陵反杜注左傳云徵驗也說文云凡士行於微而聞於朝廷即徵故從壬從微省聲也壬音體郢
反)。

焦炷(朱喻反古作澍或作注諸字書竝無此炷字譯經者改水從火作炷形聲字也)。

酸答(下當納反韻英荅對至說文從草合聲古文從曰從合作𣆗今不行因草書變上草作答落莫薄若等皆是也)。

􃬫壞(上毘袂反杜注左傳云􃬫困也劣也蒼頡篇極也字書敗也說文作􃬬敗衣也從巾象􃬫破衣也下懷瞶反𦒱
聲云崩摧也說文敗也從土褱聲或作𪐢古字也聵音吾怪反)。

顦顇(上情遙反下牆遂反韻英云顦悴瘦惡貌或從心作憔悴)。

乏尠(上凡法反說文左傳曰反正為乏下息淺反或作尟集訓云寡也說文從是作尟少聲也或作鮮同也)。

麁獷(上倉蘇反鄭注禮記云麤疎也廣雅惡也說文從三鹿下􃬭猛反集訓云如犬獷惡不可近也故從犬正經作
礦石璞非也)。

鄙𨛋(上悲美反已見前序釋下音里蒼頡篇云國之下邑也說文南陽亭名也從邑里聲也經作俚說文聊也郭璞
注方言云苟且也非此用也)。

塊等(枯外反土塊或作𠙽)。

懈怠(上音戒懈倦也下音待怠墯也)。

嬾墮(上勒偘反𦒱聲不勤也說文懈怠也從女賴聲也頼字從負刺聲也經從心作懶雖訛亦通下徒臥反廣雅墮
懶也說文不敬也從心隋聲古作𢞑)。

垖阜(上都迴反𦒱聲云土之高貌上聚也集訓云丘阜高也說文作𠂤小阜也說文隗京也從阜從隹聲也或從
土作堆亦同經文作塠俗字也隗音五猥反下阜音負爾雅云高平曰陸大陸曰阜廣雅大陵也說文亦云大陸也山無
石也象形作𠂤釋名土高厚也)。

溝坑(上古侯反周禮云通水曰溝桂苑珠叢云邑中之瀆通水也說文水瀆廣深各四尺從水冓聲也冓音古
侯反下苦耕反爾雅坑墟也郭璞注云塹池丘墟也蒼頡篇壑也陷也說文闕訓古今正字從土亢聲也亢音岡)。

株杌(上知榆反𦒱聲云殺樹之餘也說文木根也從木朱聲也下五骨反韻英云樹無枝曰杌字書株也或作兀也)。

荊棘(上景迎反廣雅楚荊也有壯荊蔓荊之異也赤莖大實者壯荊也及有山荊廣州記曰梅納縣出金荊說文云
楚木也從草刑聲也下兢力反方言云江淮之間凡草木有刺傷人者皆謂之棘說文酸束也而藂生有刺木也從二
束相竝經從二釆非也)。

平坦(他但反廣雅坦平也王弼注周易云坦無險隘也說文云從土旦聲也)。

戀著(力眷反𦒱聲思也史記念也說文闕古今正字係也從心䜌聲也變音力緣反經從女作孌亦通)。

剎帝利(上𠛴字相傳音為察韻中元無此𠛴乃是聲訛書謬也古人翻經用􃬮􃬮音初擳反以音梵音後譯
經者將􃬮為察以􃬮察相近遂乃變體書之致有斯謬也此句梵文無敵對語義翻云歷代王種也其中有福德智慧過
於眾人者即共立為王因以為氏也)。

婆羅門(梵語即梵天名也唐云淨行或云梵行此類人自云我本始祖從梵天口生便取梵名為姓世世相
傳學四圍陀經論皆博識多才明閑眾論多為王者師傅高道不仕或求仙養壽時有證得五通神仙者也)。

吠舍(古云毘舍訛也皆巨富多財通於高貴或商旅博貨涉歷異邦畜積資財家藏珍寶或稱長者或封邑號者也)。

戍達羅(古曰首陀略不正也此姓之徒務於田業耕墾播植賦稅王臣多為民庶竝是農夫寡於學識四姓
之中此居下等也)。

** 第三百三十一卷

卵生(上欒管反說文凡物無乳而生者卵生也象形古文作􃬯小篆作􃬯隸書作卵)。

不顧(音固鄭箋詩云顧視也廣雅向也字書念也說文還視也從頁雇聲也頁音頡雇音固也)。

變易(兵汴反賈注國語云更也唯識論云時換形質曰變說文同國語從支䜌聲也下音亦孔注尚書云改易也賈
注國語云變易也異也說文蜥易也在室曰守宮在澤曰蜥易象形字也一云日月為易字凡有九畫會意字也)。

短促(上都管反下取欲反廣雅促近也鄭注周禮速也說文迫也)。

痰病(上唐男反集訓云胷鬲中水病也經文作淡非也此乃去聲無味也書人之誤者也)。

殑伽(梵語也上凝等反下魚佉反西國河神名也涅盤經云恒河女神是也)。

偏覆(上音篇下芳務反葢也)。

一雙(從二隹從又經從文非也)。

植眾(承職反纂韻云植種也方言立也樹也說文戶植也從木直聲或作㯰也)。

紅碧(胡公反說文帛赤白色也下兵戟反說文云石之美者從王從石白聲也廣雅青白色也)。

** 第三百三十二卷

技術(純律反韓詩術法也鄭注禮云藝也說文云術道也從行朮聲朮音馳律反)。

險難(香撿反說文阻難也從阜僉聲也經從山嶮非者也)。

潛伏(潛字已見序中釋下輔腹反賈注國語伏隱也廣雅藏也說文伺也犬伺人則故從人從犬會意字)。

驚惶(景英反爾雅驚懼也廣雅起也說文馬駭也從馬敬聲也下音黃集訓悚也說文恐也從心皇聲者也)。

惌家(菀袁反考聲憎也慊也字書仇讎也說文從宀怨聲也或作冤經文作怨非也)。

堅翅(施至反考聲鳥翼也亦作翨𦐂)。

翱翔(上俄高反下象羊反鄭箋詩云翱猶逍遙也韓詩云遊也爾雅鳥高飛也說文𢌞飛也竝形聲字也)。

拘礙(上音俱韻英云執持也考聲局也說文止也從手句聲也)。

射術(上時夜反說文云中遠從身從𠂕小篆從寸作射說文云寸法度也寸亦手者也)。

箭筈(煎線反。俗字也。正體作箭。從竹從止從舟蔡邕加刂音古外反。刂水也。可以行舟。後因行草變止止變舟為
月變刂為刀漸訛謬也。考聲云箭者本竹名也。案此竹葉似葦藂生高五六尺。莖細勁而且實可以為𠂕笴笴千且反因
名矢為箭故說文云箭𠂕也。從竹前聲也下𥹺活反考聲箭口也案箭筈者受弦之口也。經文從水作栝亦通說文從
竹從栝省聲也栝音同糠栝也勁音逕)。

仰䠶(食亦反字書云發𠂕前􃬰𠂕俗作矢)。

希有(虛依反爾雅云希罕也楊子法言摩也經文往往作𢁙古希字也)。

四倒(音到韻詮云顛倒也四倒者涅盤經云無常計常無樂計樂無我計我無淨計淨名為四倒者也)。

狂賊(劬王反玉篇云狂愚也𦒱聲云猖狂不倫理也說文作􃬙或從心作狂􃬱也從犬封聲也下藏則反韓詩殘義
曰賊說文敗也從戈從刀從貝今俗從戎誤也非正者也)。

一巷(行降反毛詩云里間道也史記云永巷者邑中及宮內小道說文從二邑從共作􃬲隸書從省)。

餘殃(於薑反鄭玄注禮記殃禍也廣雅咎也說文凶也從歺央聲歺音殘)。

魅著(眉秘反𦒱聲云神鬼為怪也說文老物精也或作􃬳聲類作􃬴古文作魅下持略反從草從者)。

度量(唐洛反下略薑反𦒱聲云量亦度也稱量也古今正字從心作𢜬從曰從童作量經作量俗字也桂苑云分多
少度長短曰量也)。

誑惑(上俱况反見前三十九卷釋)。

毀訾(上暉鬼反下茲此反見前四十二卷具釋)。

輕懱(眠鱉反已見前一百七十二中具釋)。

遲鈍(長尼反毛詩傳云遲緩也長遠也𦒱聲云久也息也說文徐徐也從辵犀聲也辵音丑略反犀音西從尾從牛
經文從尸從羊俗字也籕文從辛作遲或作𨒈古字也下豚頓反蒼頡篇鈍頑也韻英云兵刃不利也說文從屯聲也屯
音徒論反也)。

廉儉(上力兼反廣雅廉清也𦒱聲不貪也集訓云廉隅也隅為方角也從广兼聲下渠儼反顧野王曰儉約也廣雅
少也從人僉聲也)。

􂡻懱(上力矜反經作陵非本字前第九已釋下眠鱉反經作蔑誤略也從心正也)。

或橋(薑夭反前二十六卷已說及此卷初又說經從矢非本字也)。

師範(上史緇反孔注尚書云立師以教之也鄭注周禮云教人以道者之稱也謚法曰尊嚴能憚曰師溫故知新曰
師𦒱聲師法也以法訓人也說文從阜從帀四帀為眾師之意也下凡黯反前第四十三中已具說)。

** 第三百三十三卷

傲慢(上吾告反孔注尚書慢也廣雅蕩也說文倨也從𢾕聲也𢾕字說文從出從放今俗從土作敖訛也下麻瓣反
廣雅慢緩也聲類慢倨也說文惰也從心曼聲也曼字從又俗從萬訛也瓣音白慢反曼音萬)。

諠雜(兄袁反才合反見前釋)。

憒𠆴(上公外反集訓云心煩亂也說文亦亂也從心從潰省聲也下鐃効反集訓云多人擾擾也韻英云擾雜也說
文從市從人會意字也或作閙俗字也經文作𡗚謬也不成字鐃音拏交反也)。

誹謗(上非味反下牓浪反已見前一百八十一中具說)。

囉剎娑(梵語惡鬼神也上邏字轉舌呼引聲次剎音察下蘇何反此類諸鬼多居海島或住砂磧皆有俱
生通力飛行人間能變美妙容儀魅惑於人詐相親輔方便誑誘而啖食之　見孔雀王經佛本行集經等具說)。

** 第三百三十四卷(無可音訓者)

** 第三百三十五卷

無𢤍(伊閻反說文犬甘肉心無足也從甘從肉犬心或作厭猒皆誤從心者正)。

欻爾(熏律反集訓云忽然也薛琮云欻忽也說文有所吹起也從欠炎聲或從風從忽作䬍)。

慨歎(苦愛反或作愾歎息也博雅懣也)。

惜哉(音音賈注國語云惜痛也廣雅云愛也下子來反考聲云語之助聲)。

** 第三百三十六卷(無可音訓)

** 第三百三十七卷

能紹(上乃登反鄭注周禮云多才藝也廣雅任也禮記善也說文獸也熊屬也足似鹿從二匕堅中故稱賢能而強
壯故稱能傑從肉􂖗聲也今隸書作能漸訛言􂖗古文以字也下韶遶反說文繼也或作𦀧已見前第一卷中具釋也)。

拔有(白八反玉篇引而出之也廣雅出也𦒱聲抽也說文擢也從手犮聲也犮音盤末反)。

脇痛(虛業反或作脅從三力已見前第一釋)。

竊(千結反具釋)。

戰慄(之善反下隣一反集訓云戰慄危懼也郭璞云憂慼也說文從戈單聲也或從心作𢥇古文作𣥭慄亦從心栗
聲也)。

中毒(上張仲反韻英云中當也假借字也下同篤反說文害人草往往而生從中毒也毒音哀改反􂏱音丑列反也)。

恃己(時止反𦒱聲恃依也韻英倚也說文賴也從心從恃省聲也下己音幾上不合)。

擾亂(如沼反說文煩也從手憂聲也憂音奴高反經文從憂非也下欒段反說文從乙𤔔聲)。

慙媿(藏舍反下居位反竝形聲字或從心作愧)。

如僕(滿沃反左氏傳僚臣僕毛詩傳曰僕附也禮記仕於公曰臣於家曰僕集訓云掌輿馬之官名賤伇之官也說
文云給事之者從人菐聲菐音卜也)。

捶打(上佳蘂反說文云以杖擊也從手垂聲也或從竹作箠箠策也或從木作棰棰棓也下德梗反廣雅打擊也埤
蒼棓也古今正字從手丁聲也江外音丁挺反說文闕也)。

履踐(上力几反𦒱聲云履𡳐屬也鄭注禮云蹈也說文足所依也從尸從彳從舟從文舟象履形彳音丑尺反文音
雖經文從復誤也下錢演反孔注論語云踐循也毛詩傳云行貌也禮記踐其位行其禮也說文履也從足從戔亦聲也
或作𧗸𧗸竝同戔音察限也)。

如癡(恥知反蒼頡篇癡騃也字書頑也說文不慧也從疒疑聲也疒音女厄也)。

如瘂(鵶賈反經從口作啞非也)。

如聾(魯東反說文耳不通也從耳龍也經作聾非也)。

如盲(百彭反已上三字前第一卷中具釋)。

斷截(上團夘反孔注書云斷絕也說文斷亦截也從斤從𢇍𢇍古絕字也今經文迴作斷取便穩也或作􃬵􃬶古
字也有作斷俗字也下賤節反鄭箋詩云齊也整也說文手相訓也從土作截俗字也)。

交涉(時葉反晉灼曰涉入也漢書涉賤也說文從二水作􃬷古字隸書今省去一水作涉)。

** 第三百三十八卷　第三百三十九卷
　第三百四十卷(已上三卷竝無可音訓)

** 第三百四十一卷

蔑隷車(上眠鱉反次音麗或云蔑戾車梵語也皆訛略不正云畢㗚（二合）蹉此翻為下賤種類邊鄙不
識禮義人也)。

旃荼羅(上之然反前第四已具釋)。

補羯娑(梵語也與上二種類同)。

攣躄(上力緣反下卑亦反前一百八十一卷具釋也)。

背僂(力禹反俯身也)。

癲癎(上丁堅反下閑字上二句前一百八十一卷中已具釋)。

躭樂(答南反爾雅取樂過度韻英好也說文從火經從身亦通或作媅亦作妉下音洛也)。

瓦礫(零的反說文碎石也亦小石也)。

殞歿(上雲敏反下門骨反𦒱聲殞歿皆死也禮記􃬓也毛詩盡也古文作歾又作從回象形古今正字殞歿竝從
歹𠬛員皆聲也)。

欲扣(苦厚反孔子曰以杖扣其脛也孔注云扣擊也廣雅云舉也說文作𢼒擊也亦作扣)。

法蠃(魯和反說文蝸牛類而形大案蠃者樂器也吹作美聲以和眾樂故引為喻經作螺俗字者也)。

析為(星亦反廣雅析分也說文破木也從木從斤或從片作㭊經文從手非也音章列反非此義下為字從爪正也
音葦危反王肅注論語為作也)。

霑彼(輒廉反韓詩􃬸􃬹也𦒱聲小濕也說文從雨沾聲也文字集略作沾略也)。

滴數(丁歷反𦒱聲云水落也說文云水灓注也從水啻省聲也啻字從帝從口經文略去口作渧俗字也啻音翅下
霜句反)。

魅著(眉秘反山海經云老物之精也說文作鬽從鬼鬼生毛故從彡象毛下池略反從草從者經作著非也)。

不齅(休右反說文云以鼻就臭曰齅從鼻臭聲也)。

** 第三百四十二卷

愛憎(則登反韓詩云憎猶惡也說文亦云惡也從心從八從小從曰者也)。

機關(上記宜反集訓云凡物有關制動者皆曰機說文云主發謂之機從木幾聲也下古頑反大戴禮云君子情邇
而暢於遠察一而關乎多說文云以木橫持門戶曰關從門𢇇聲也𢇇音同上經作閞非也閞音弁非經義也)。

** 第三百四十三卷　第三百四十四卷　第三
百四十五卷(已上三卷無可音訓)

** 第三百四十六卷

阻壞(上莊所反下懷恠反前第三百二已具釋阻字三百三十已釋壞字也)。

依怙(胡古反前第一百七十二已釋)。

投趣(上徒侯反左傳擿也擲也王注楚辭云合也掩也說文作𣪌古投字也遙擊也從手從殳)。

洲渚(上音州下諸與反前第四十七已具釋也)。

闇冥(上音暗前一百六已釋下米瓶反昧也前第八卷已具釋)。

盲瞽(上盲字前第一卷已解下音古釋名瞽者眠也眠眠然二目平合如鼓皮因象為名說文目但有映從目從
鼓會意字也)。

誹謗(上非味反下補浪反已見前第一百八十一中具說)。

囑累(上之欲反韻詮云囑付也對也杜注左傳云託也楚辭云續也玉篇相寄託也委也說文連也從尾蜀聲也尾
音尾下力偽反王注楚辭云重也左傳相時而動無累後人劉兆注公羊云累次積也廣雅委託累也說文累增也􃬺土
為牆曰累古文作垒絫皆象形字也或從三田作壘或作累纍)。

紅縹(漂小反已見前五十六中已釋)。

** 第三百四十七卷

食頃(傾穎反考聲少選也食頃可一食間也說文從匕頴音營頂反)。

須曳(上相逾反下喻朱反西國時分名也古譯訛略也正梵音曰謨護票多即俱舍中須臾也論云臘縛者此翻
為刻二刻為一須臾三十須臾為一晝夜常分為六十刻冬夏二至極長短之時互侵八刻即三十八刻二十二刻也亦
如此國曆經晝夜百刻互侵即六十四十之例也若以子丑等十二時約之每辰五刻二辰十刻共五須臾者也)。

俄爾(五哥反俄爾者少選倏忽之類促於須臾也)。

瞚息(式閏反韻英云動目也經作瞬通用開𨵵目數搖也從目寅案瞬目者一斂目也息一息氣也言極迅促
也呂氏春秋曰萬世猶如一瞬目者也)。

讚勵(臧岸反韻英云稱揚也亦言解也郭璞曰讚頌所以解釋物理也釋名云稱人之美曰讚下力制反已見前第
七十卷中具釋)。

重擔(躭濫反廣雅擔負也考聲云以木荷物曰擔說文擔舉也從手詹聲也從木者非也詹音占)。

逮得(上徒奈反爾雅逮及也方言云自關東西謂及為逮經作逯非也音祿走也非此義)。

或擲(呈戟反韻英弃也說文投也從手鄭聲也古文作擿)。

** 第三百四十八卷(無可音訓)

** 第三百四十九卷

慳恡(上口間反廣雅愛財也下隣信反廣雅恡鄙也字書貪惜也韻英云慳恡固惜也或作𧵧遴古文作􃬻吝判音
慳瞎反也)。

顧𢡽(上音固鄭云迴首曰顧說文還視也從頁雇聲也雇音同上經作􃆵俗字也下星亦反廣雅𢡽愛也楚辭貪也
考聲恡也從心昔聲也古作㫺也)。

𩓣乘(上相瑜反須俗字也正體作𩓣待也說文同字書從立須聲也經從水俗用非本字也下承證反𦒱聲云駟馬
車也亦車之通名也說文覆古作𠓲從入桀聲也)。

競來(擎敬反韻英云諍彊也考聲競逐遽也或作𧫙衛宏作或作𧮣古字經作競俗字也)。

危脆(下詮歲反廣雅脆􂏪也玉篇愞也說文肉耎易斷也從肉從絕省聲也或作膬從危作脆非也)。

憐愍(上練年反爾雅愛也𦒱聲哀也經作怜俗字也下旻殞反何休注公羊傳云愍傷也謚法曰使人悲傷曰愍說
文從心敃音同上)。

蠃貝(盧和反已見前第一百八十一卷具釋)。
一切經音義卷第三



一切經音義卷第四

翻經沙門慧琳撰

音大般若經從三百五十盡四百一十卷

** 大般若波羅蜜多經第三百五十卷

聚沫(上情喻反考聲攢集也韻英會也說文集會也從𠂢取聲𠂢音吟也下摩鉢反玉篇云水上浮沫也莊子云水
上浮沸水也從水末聲者也)。

浮泡(上輔無反廣雅浮漂也鄭注禮記在上曰浮賈注國語浮輕也說文泛也從水孚聲也吳音薄謀反今不取下
普包反考聲云水上浮漚也說文從水包聲者也)。

芭蕉(上補加反下子姚反字指云蕉生交趾葉如席煑可紡績為布汁可以漚麻也葉廣二三尺長七八尺說文云
焦菜也竝從草巴尗皆聲失正􃬼字今俗用相傳作蕉本非字也)。

迅速(笋俊反爾雅迅疾也說文從辵卂聲卂音信下素祿反爾雅疾也考聲云徵召也說文云從辵束聲辵音丑略
反)。

牆壁(上淨陽反或作廧顧野王曰牆垣也字書云築土曰牆編竹木埿塗之曰壁說文從嗇爿聲也嗇音色爿音匠
羊反經從土作墻非也下卑覓反杜注左傳云壁壘也字書云外露曰牆室內曰壁亦牆也說文作廦從广辟聲也广音
儼)。

如燎(遼銚遼鳥二反竝通周禮曰墳燭庭燎鄭眾曰以麻為燭也鄭玄云墳猶大也樹大燭於門外曰大燭門內曰
庭燎皆所照眾為明也集訓云燔柴祭天也說文云放火也從火尞聲也尞字從火從昚昚音慎古慎字)。

銷雪(上音消王注楚辭銷滅也玉篇散也說文鑠金也從金肖聲也或作焇也同用)。

捫摩(上音門聲類捫摸也集訓云以手撫摩也說文撫持也手門聲也)。

隱蔽(上於謹反廣雅隱翳也考聲藏也深遠也論語匿也謚法曰懷情不盡曰隱說文蔽也從阜㥯聲經從㥯作隱
訛謬也下卑袂反顧野王云蔽暗不明也杜注左傳障也廣雅隱也考聲云蔽也說文從草敝聲也敝音毘袂反)。

厭惡(上伊焰反下烏固反)。

欣樂(上香殷反下五教反)。

諷頌(上風夢反下徐用反周禮教國子興道諷頌鄭玄云背文曰諷以聲節之曰頌或作誦聲類云誦者歌盛德之
詩讚美其形容也說文作訟也)。

狀貌(上狀字從犬爿聲韻英云狀形貌也說文從犬爿聲下茅豹反尚書五事一曰貌孔注容儀也廣雅見也說文
從貌象人面下從人象形字也籕文從豸作貌古字也或作貌從頁從豹省籀音宙豸音雉也)。

能剌(上奴登反廣雅能任也博雅堪任其事也說文能熊屬也足似鹿故從二匕從肉􃬽聲也􃬽古以字也今隸書
因草省為々不但訛略非也經作能草書謬亦非也下青亦反說文直傷從刀朿聲經從夾作㓨俗字訛也熊音雄)。

** 大般若波羅蜜多經第三百五十一卷

侵􂡻(上七林反劉兆注公羊傳云侵害也說文云漸進也從人手持帚章柳反若掃之進隸書省為侵略也下力兢
反蒼頡篇侵侮也廣雅犯也􃫷也說文作夌夌也)。

沮壞(上慈與反毛詩傳云沮猶壞也廣雅濕也說文從水且聲也且音子余反下懷怪反前三百三十卷已釋壞字
也)。

鐙甲(開葢反說文甲也前經第四十七中已具釋也)。

醎味(上陷巖反時用俗字也廣雅北方水味也爾雅醎苦也說文正體從鹵作鹹形聲字也)。

將寶(精樣反考聲云將帥也文字集略云軍主也說文率也從寸從醬省聲也帥音衰類反經言將寶轉輪聖王主
兵神將也)。

皆鈍(上皆字下從白下鈍音徒混反蒼頡篇鈍頑也說文從金屯聲也屯音度論反)。

心髓(雖􂌯反說文云骨中􃬾也從骨髓隨省聲也)。

杖塊(上長兩反說文手持木也從木丈聲丈字從十從又下康外反前經文第三十九中已釋古文作𠙽從土象形
字)。

** 從第三百五十二卷已下至三百五十五卷

竝無字可音訓

** 第三百五十六卷

菴沒羅果半娜娑果(竝梵語西國果名也此國竝無其半娜娑果形如冬瓜其味甚美或
名麼那娑)。

種植(承力反纂韻云植多也考聲長也積也說文植種也從木直聲或從歹作殖也)。

溉灌(上居氣反韻英澆也考聲漬也說文灌也從水既聲下官換反廣雅灌漬也注也韻英沃也說文從水雚聲雚
音與上同)。

不藉(情夜反韻英云以草覆地也假借字也)。

牙莖(上雅家反下幸耕反說文云草本曰莖從草巠聲也)。

善射(時夜反周禮六藝三曰五射說文從矢作䠶釋云弓弩發於身而中於遠曰射李斯小篆從寸作射寸法度也
寸亦手也)。

惌敵(上苑袁反前經第三百三卷中已釋惌字下亭歷反文字典說敵仇也左傳對也穀梁傳云倍則止敵則戰少
則守從攴商聲商音丁歷反也)。

經從第三百五十七卷已下盡三百六十二計
六卷竝無可音訓

** 第三百六十三卷

茂盛(上莫候反吳楚之音也韻英音為摸布反草木茂盛也爾雅豊也毛詩傳美也韻詮云滋茂也說文從草戊聲
也下常正反廣雅盛多也考聲隆也強也說文從皿成聲也)。

旡暇(上音無出古文奇字古無字也下遐駕反賈注國語云暇安也說文閑也從日從叚省聲)。

第三百六十四卷并三百六十五卷
已上二卷文易無可音訓

** 第三百六十六卷

枉生(威往反方言云齊魯之間謂光景為枉矢說文從木王聲古文從文作􃬿)。

忻求(迄殷反考聲悅也說文云善者忻人之善正體作欣或作訢竝通也)。

嘲誚(上䝤交反䝤音謫狡反爾雅嘲謔也調也或從言作謿說文從周作周音竹包反下樵曜反蒼頡篇誚訶也考
聲戲笑也韻英責也說文嬈也或作譙竝形聲字也謔音香約反)。

無怯(欠業反蒼頡篇云怯畏劣也集訓云懼也韻詮弱也說文從犬作㹤以犬多畏故從犬去聲也形聲字也)。

三摩呬多(呬音聲以反梵語也此翻為止言心止息也或名定有多名等持等引之類此即一也)。

饕餮(上湯高反杜注左傳云貪財曰饕或作叨俗字也下天結反說文云貪食曰餮博雅作飻上二字竝下形上聲
字)。

諠雜(上兄圓反前經第一卷已具釋下才令反前經第一百八十一卷已具釋)。

紛擾(上拂文反前經第一序中釋紛字下而沼反前經第三卷中釋擾字也)。

不憚(彈旦反鄭箋毛詩云憚難也韓詩畏也集訓辭也蒼頡篇驚也說文疾也從心單聲也)。

據慠(上居御反毛詩傳曰據依也考聲憑也杜注左傳安也說文扶持也從手豦聲也或作倨豦音渠下吾告反孔
注尚書云慠慢也廣雅蕩也說文倨也從心敖聲或從人作傲字說文從出從放今經文從土作傲漸訛略也)。

於譏(上於字說文從􃭀􃭀音偃經從手非也下居依反廣雅譏諫也說文誹也從言幾聲也)。

經第三百六十七卷第三百六十八此二
卷無字可音

** 第三百六十九卷

谷響(香兩反考聲云響者聲之應也孔注尚書云若響之應聲也說文從音鄉聲也或作響或從言作響經從向作
嚮非)。

經第三百七十卷已下盡三百七十五已上計
六卷竝無音訓

** 第三百七十六卷

車乘(上昌遮反車字說文象形作車橫書車字即是古文車字也下食證反孔注尚書云乘勝也毛詩傳曰乘升也
鄭眾注周禮云四匹為乘說文乘覆也從入桀桀音竭桀黠也軍法曰乘也隸書作乘變體字也)。

髓惱(上緌􂌯反說文云骨中脂也從骨從隨省聲也下能老反文字集略云頭中實也此字訛謬甚多或從三止或
從月或從口或從忽或從山皆非也說文正體從匕從囟囟音信囟頭也從巛巛象髮匕者相匕著也􃫻聲也􃫻音能老
反本古字也)。

經從三百七十七已下盡三百八十計四卷
竝無難字不音訓

** 第三百八十一卷

匳底(力鹽反蒼頡篇器物名也說文鏡匳也案奩者即香奩碁奩等是也似合底平而上有稜角經從大從品奩不
成字經言奩底者取底平為喻也奩字從匚從僉僉亦聲也匚音方)。

所蹈(徒到反劉兆注穀梁傳蹈履也廣雅蹈行也說文蹈踐也從足舀聲舀音羊小反也)。

坦然(他懶反蒼頡篇云坦著也廣雅坦平說文安也從土旦聲也旦字從日下一也)。

𨊾轂(芒眆反考聲云車𨎶也𨎶音渠鄭注禮記云車𨎶圍長二丈七尺所謂今時𨊾也其徑九尺皆是古制也今之
車𨊾周圍一丈八尺徑六尺即車脚也下公屋反說文輻之所湊也老子曰三十輻共一轂從車從穀省聲也)。

覩羅緜(梵語也西國細綿也古譯云兜羅綿前經第三百一十卷已具釋訖)。

鞔䋄(上莫盤反鄭注周禮云草路鞔也廣雅補也下武昉反此言如來十指之間猶如羅網也易曰庖𦏁氏結繩為
䋄說文作􃭁古字也亦單作冈象形字也)。

綺畫(欺紀反范子計然云綺出齊郡今出吳越下華罵反爾雅畫形象也郭璞曰圖畫者所以作形象也字書本無
此字假借畫字用也)。

纖長(相鹽反廣雅纖微也方言小也說文細也從系韱聲又說韱字下從非箋聲也箋音接閻反二人從从音
從戈經從土從非作􃭂不成字也下丈良反鄭箋詩云長遠也廣雅常也說文久也從兀兀高遠意也從匕音化久則化
變也上從亡亾聲也倒書字亾也篆書古體作􃭃今隸書作長上俗云字也兀化在下皆變體不可辯也)。

瑿泥耶仙鹿王腨(上伊奚反梵語也此鹿王其身毛種種異色光潤鮮明腨膝傭纖端正故
引為喻也腨音遄耎反也)。

傭圓(癡龍反考聲上下均也大也韻英庸直也經文有從肉作𦟛俗字也說文均直也從人庸聲也)。

紺𤯝(上甘暗反下戚盈反說文云帛染青而揚赤色或作絟𦇝音與上同此皆馬鄭所用古字也下青字說文從
生從丹今隸書訛略也)。

潤滑(上如順反尚書水曰潤下潤下作鹹鹹音咸廣雅溼也下還刮反說文滑利也考聲乘利也刮音開滑反竝從
水形聲字也)。

晃燿(上黃廣反廣雅暉也考聲云日光也亦作晄說文明也從日光聲下姚照反廣雅燿照也韻英曰光明也或作
曜亦通說文從火作燿有從光作耀俗字非正也)。

髆腋(上音博下音亦此二字竝前經第一卷已具釋也)。

諾瞿陀(那各反梵語樹名也或云尼俱陀此樹端正傭直團滿可愛此國無有云柳者非)。

頷臆(上何感反下於力反竝前經第一卷已釋訖)。

逾珂雪(上庾俱反韻詮云逾越也或作踰也下可何反韻詮云白玉珮也色如白雪)。

鋒利(芳空反考聲云刀末也或作鏠說文兵刃端也從金峯省聲也)。

擁曲(邕拱反鄭注儀禮云擁抱也考聲持也護也字書遮也說文從手雍聲正體本作𢹭古字也)。

婉約(上惌遠反杜注左傳云婉約言華麗也韻詮婉媚也說文婉順也從女宛聲竝形聲字)。

頻伽音(梵語也西方鳥名也具足應云迦陵頻伽此鳥在孚㲉之中能作美聲令人樂聞)。

眼睛(積盈反假借字也本無此字案睛者珠子也纂韻云眼黑精也古人呼為眸子俗謂之目瞳子亦曰目瞳人也
論文謂之眼根四大所造淨色為體)。

烏瑟膩沙(梵語也如來頂相之號也觀佛三昧海經云如來頂上肉髻團圓當中涌起高顯端嚴猶如天
葢又一譯云無見頂相各有深義也)。

陿長(咸甲反前經第三百四卷中已釋從犬非也)。

筋脈(上居銀反從竹從肉從力下麻佰反從血從𠂢或從肉經文從月從永作脉俗字也前經第五十三卷中已具
釋二字)。

惇肅(上都昆反。賈注國語云惇撲也大也方言信也爾雅說文皆厚也從心􃭄聲也􃭄音純􃭄字說文從畗畗音享
下從羊今經文從文作敦猶迫也。非經義從心作惇正也。下嵩育反。孔注尚書云肅敬也嚴也。爾雅肅肅泰也謚法曰強
德剋義曰肅執心决齗曰肅。說文持事謹敬也從𦘒𦘒音躡從𣶒音淵𦘒在淵上戰戰兢兢肅然懼而嚴敬也。會意字也。
後文第四百七十卷中亦同此釋也)。

怯弱(上欺業反韻英云怯懼也考聲愞弱也顧野王云畏劣也說文從犬作㹤多畏也以犬多怖故從犬去聲也或
從心作怯竝通下穰灼反孔注尚書云尫劣也考聲無力也說文弱撓也上象撓曲弱即撓也夫物弱則并力故從二弓
及彡象毛釐細弱也)。

稠密(長流反蒼頡篇云稠眾也廣雅穊也說文多也從禾周聲下岷筆反)。

離翳(上音利下尹計反韻英翳敝也廣雅障也說文華蓋也)。

不窊(烏爪反韻詮云下濕地也或從洼作窪說文從穴瓜聲象形字也)。

不垤(田涅反韻詮云高起也說文象形字也或作垤蟻封土也)。

疥癬(上皆隘反周禮夏時有養疥之疾也集訓云瘡風也文字集略從虫作蚧說文搔也從疒介聲下先剪反集
訓云徙也侵漂移徙也說文乾瘍也從疒鮮聲搔音掃刀反隘音櫻介反也)。

黶點(上伊琰反考聲云黑子也說文肉中黑也從黑厭聲也下丁琰反考聲云滅也王注楚辭云污也說文小黑也
從黑占聲也)。

疣贅(上有憂反蒼頡篇云疣贅病也或從肉作肬古作􃭅下隹苪反博雅贅亦疣也字書云風結病也說文從敖
從貝也)。

緻而(池利反考聲云繒帛密緻也集訓云縫納衣也廣雅補袟也至也從糸致聲也)。

輪埵(下當果反通俗文作垛亦通也)。

頟廣(雅格反從客作額俗字也方言額顙也釋名云幽州人謂額為鄂今江外吳音呼額為訝竝邊方訛也說文從
頁從格省聲也)。

褫落(上池里反考聲云褫亦落也敓音土捋反說文褫奪衣也經文作􃭆不成字也)。

諸竅(輕叫反鄭注周禮云陽竅七陰竅二鄭注云禮記竅孔也說文空也從穴從噭省聲也敫音叫)。

𤡜足(伊閻反說文犬甘肉無􃭇足故從甘從肉從犬經中多從日月作猒或從厂音罕作厭皆非也)。

逶迆(上畏韋反下以伊反蕭該漢書音義云水曲流貌也古今正字云透迆邪行也二竝從辵委也皆聲也)。

** 第三百八十二卷　第三百八十三卷

(已上兩卷不音訓)

** 第三百八十四卷

析除(星亦反韻英云析分也說文破木也或從斥作柝石經從斤作析形聲字)。

逼迫(上兵棘反爾雅逼亦迫也杜注左傳逼近也下補格反蒼頡篇迫亦近也廣雅陿也急也)。

任持(入針反鄭注禮記任也任音入甚反也用也考聲云任堪也廣雅任使也說文保也從人壬聲)。

** 第三百八十五卷

無字可音訓

** 第三百八十六卷

俳優(上敗埋反說文戱笑也從人從排省聲也下憶鳩反蒼頡篇云俳優樂人也顧野王曰樂人所為戱笑以自悅
也說文俳戲也優倡也竝從人形聲字經文從手或從彳作徘𢖒竝非)。

第三百八十七卷已下終三百九十一卷凡五
卷竝無難字可音訓

** 第三百九十二卷

吠瑠璃(上音流下音离梵青色寶名也前音義第二經卷第三十九中已具釋)。

頗胝迦(梵語寶名也正梵音云颯破置迦古譯云是水精此說非也雖類水精乃有紫白紅碧四色差別瑩
淨通明寶中最上紅碧最珍紫白其次如好光明砂淨無瑕點云是千年氷化作者謬說也)。

蠃貝(盧和反爾雅云海介蟲也郭璞云蝸牛類也大而白經文作螺俗字也前經第一百八十一卷中已具釋也)。

醫藥(上於飢反說文治病工也從酉殹聲於計反經文或從巫作毉俗字前音義第二中已具釋)。

㸦起(胡固反字書云互也說文從竹作􃭈可以收繩者也隸書省去竹作互經文作互俗字誤也與互字相參非也)。

匱乏(逵位反字書匱竆也乏也說文匱字從匚貴聲也匚音方也)。

憤恚(上紛吻反考聲憤盈也心氣發也鄭玄云怒氣充實也蒼頡篇云憤懣也說文恨也形聲字也懣音沒本反)。

尋伺(上祥淫反考聲云尋度也逐也說文作尋尋繹也理也從口從彡從工口工亂也上從又下從寸今隸書省去
彡彡音衫作尋會意字也古文從肘作𡬰也)。

攀緣(普班反古今正字云攀引也古文從反拱字為􃭉從手攀聲也)。

柔耎(上而周反說文木曲直曰柔從木矛聲下而兖反說文耎弱也從大而聲也經作軟非也)。

** 第三百九十三卷

無可訓釋

** 第三百九十四卷

達䋈(奴雅反梵語也下賤之類鄙惡人與下文篾戾車等同類也)。

篾戾車(上音眠鼈反古譯或云蜜列車皆訛也正梵音云畢㗚吟蹉此云垢濁種也樂作惡業下賤種類
邊鄙不信正法垢穢人也)。

無翅(詩異反鳥之兩羽曰翅或有作翅𦑧皆古字也)。

** 第三百九十五卷　第三百九十六卷
　第三百九十七卷(已上三卷無可音訓)

** 第三百九十八卷

常嗁(弟泥反考聲集訓竝云哭無常節曰嗁說文嗁號也從口虒聲虒音同上說文虒字從虎厂聲厂音曳經從帝
作啼悲也)。

欻然(暉律反集訓云欻忽也說文云吹起也會意字也)。

疲倦(上音皮賈注國語疲勞也廣雅疲亦倦也極也下逵願反廣雅倦極也孔注尚書倦懈玉篇倦止也或從心也
作倦或從力作券也)。

讚勵(上臧旦反方言讚美也郭璞曰頌美其德也釋名云讚所以解釋物理也下力滯反桂菀珠藂云勵免也左傳
勸也蓋形聲字)。

植眾(承力反孔注尚書云植生也杜注左傳植長也或從歹作殖也)。

槌􃭊(墜追反俗字也正作椎從木下勗恭反字書槌􃭊者心懷悲恨自毀其身也)。

黠慧(上閑戛反方言自關而東趙魏之間謂慧為黠下音惠賈逵察也郭璞意精也前經音義第三卷第三百三卷
已釋)。

垣牆(上遠元反毛詩傳曰垣亦牆也下匠羊反聲類云牆亦垣也尚書曰無敢逾垣牆是也說文垣牆敝也從嗇爿
聲也嗇字從來從㐭經中或作墻廧牆竝俗字也)。

欄楯(上勒單反下垂𨳝反說文欄也檻也王逸注楚辭云縱曰欄橫曰楯楯間子謂之櫺子也)。

寶塹(七艷反說文塹坑也從土斬聲也考聲長坑也韻英小坑也玉篇云城池為壍或作漸)。

街巷(上音皆考聲都邑之中大道也下學降反毛詩傳里間道也韻英小街也或作衖皆古字也今省為巷也)。

市廛(長連反鄭眾注周禮云廛居也鄭注禮記廛市邸舍也玉篇云城市內畝半空地謂之廛經作厘俗字略)。

亘以(可鐙反韻英亘通也考聲遠過也毛詩傳云遍也方言竟也或作􃭋古字)。

寶舫(福望反爾雅舫舟也郭璞云併兩舟曰舫也)。

却敵(提的反考聲云敵對也案敵亦惌也讎也却敵者城上伏兵禦寇之所者也)。

雉堞(上池履反字書云雉陳也公羊傳曰五板為堵五堵為雉百雉為城何休曰二萬尺也考聲城長三丈高一丈
曰雉禮記天子城千雉蓋受百雉之城千也公候城百雉伯城七十雉子男五十雉但諸候之城皆𡙇其南面者以授
過也但居而居不固守也下徒頰反杜注左傳云堞者城也上安墻也說文女垣也從土從葉省聲)。

鎣以(縈併反縈音恚并反韻詮云磨珠玉也鎣鏡使明也韻英鎣猶磨瑩或作瑩也)。

綴以(追衛反賈逵注國語云綴連也王逸注楚辭云綴也說文綴合著也或作畷皆古字也)。

寶鐸(徒各反鄭注周禮云鐸大鈴也孔注論語云木鐸金鈴木舌以宣文教也經言寶鐸者宣揚法音前經第一卷
已釋也)。

冷煗(上魯梗反廣蒼冷寒也字書小寒也說文從冫音氷令聲也下奴管反羣書字要云煗溫也從火耎聲也有作
暖㬉皆俗用字)。

泛漾(上芳梵反字書泛浮也經作汎俗字汎暜也非經義下陽亮反或作瀁皆義別正體合作颺案汎漾者浮遊自
在之義漾者水波也義雖似同乖經本意宜改作颺也)。

嗢鉢羅花鉢特摩花拘某陀花奔荼利花(已上四色
蓮華前三百一十八卷中已具訓釋)。

鮮郁(上相延反廣雅鮮好也聲類新也案鮮鮮明也下於六反案鮮郁者妙花鮮明香氣郁遏之盛也論語云郁郁
乎文哉)。

周寰(音還穀梁傳云寰內諸候劉兆曰寰圻也桂菀珠藂云圻者天子千里封域也)。

縱廣(足容反字書云竪為縱橫為廣又云南北為縱東西為橫是也)。

俱盧舍(義譯云大牛鳴吼聲所極處也依俱舍論指肘弓量計一俱盧舍算有二里此據平地間也若高逈
處亦可五里之內皆得聞之)。

暎蔽(上於敬反考聲云暉也隱也韻英傍照也或作暎古字亦通下卑袂反韻英掩也考聲蔽瘴也前經第一卷
兩字俱釋也)。

孔雀(即藥反春秋元命包曰火離為孔雀又云罽賓國多孔雀不必疋合正以音影相接或聞雷聲便感有孕胎
也)。

鸚鵡(上烏耕反下音武或作䳇二體同山海經云黃山有鳥青羽赤喙人舌能作人語名曰鸚鵡曲禮曰鸚鵡能言
不離飛鳥是也)。

鳧鷖(上輔于反爾雅舒鳧鶩鶩音木郭璞注云鴨也考聲野鴨之小者也字書從鳥從儿几音殊几者鳥之短羽飛
几几然也上形下聲字也下􃭌兮反考聲云鷖鳳類也𤯞黑色水鳥也毛詩云鳧鷖鳳類也在經傳曰鷖鳧屬也說文同
從鳥殹聲也下形上聲字也)。

鴻鴈(上胡公反。韻英水鳥也。考聲鴻代也郭璞云鴻鳥知運代也或作𨾊䲨皆古字也。下顏諫反。或作鴈同毛詩傳
云。大曰鴻小曰鴈。案鴻鴈者。隨陽鳥也。禮記月令云。季秋之月鴻鴈來賓。是鴈每至秋初引子南遊將避霜雪。春初逐北
以避炎暑。說文鴈鵝屬也。亦名鴚加方言自關而東謂鴈為鴚南楚之外謂之倉鴚。今江東人呼鴈為鴚鵝。或作歌古
字也。或作駕子虛賦曰白鵠連鴐鵝是也)。

黃鴡(七餘反或作雎同一名鴡鳩毛詩云關關鴡鳩是也一名王鴡爾雅云鴡鳩王鴡也關東呼為鶚好在洲渚上
也)。

鶬鶊(上音倉下音庚爾雅云倉糜鴰鴰音古活反郭璞云今呼為此鳥鶬鴰又云鶬鶊張衡歸田賦曰王鴡鼓翼
鶬鶊哀鳴交頸鴶鳩鳩音胡浪反關關􃭍􃭍是也)。

白鸖(何各反。經文作鵠誤也。鵠音胡木反。蒼黃色而觜短所在皆有。說文鴻鵠也玉篇黃鵠形如鸖。色蒼黃故知非
是鸖也。鸖色白而長喙。壽滿千歲者頂皆朱色字書鸖似鵠而觜長。神仙鳥也。見則為祥瑞也。枹朴子曰鸖鳴九皐聲聞
于天。淮南子曰雞知將曉鸖知夜半是也。說文從鳥隺。何各反聲也。說文又解隺字從冂。癸營反。從隹。隹鳥也。鳥飛高至
上欲出冂也)。

春鶯(於耕反毛詩云交交桑鳸音戶有鶯其羽傳曰鶯有文鳥也考聲鶯鳥毛有斑文貌也經作鷪誤也埤蒼云鶈
鷪也鶈音妻東夷鳥也廣雅云鷪恠鳥屬也非春鶯也)。

鶖鷺(上音秋下音路或作𪀖𪇸皆古字也顧野王曰大鳥也其羽鮮白可以為毳毛詩云有鶖在梁傳曰禿鶖也又
云振鷺于飛爾雅鷺舂鋤也郭璞云即白鷺也頭羽背上皆有長翰毛今江東人取為睫攡名曰白鷺纕纕者音蘇隈
反今禿鶖白鷺各是一鳥也)。

鴛鴦(上於袁反下於薑反毛詩曰鴛鴦于飛傳曰鴛鴦疋鳥也言其止為疋偶飛則雙飛也)。

鵁􃭎(上音交下音精山海經云蔓聯山有鳥名曰鵁􃭎似鴨而羣飛也)。

翡翠(上肥味反南洲志曰翡大於䴏小於烏赤色洲民捕而食之不知貴其毛羽也考聲羽赤雄曰翡說文赤羽雀
也從羽非聲也下𤯝遂反南洲記曰翠為六翮毛長寸餘色青綠出欝林山𤯞色䳄曰翠說文𤯝雀也從羽卒聲)。

精衛(山海經云炎帝之女名曰女娃於皆反方言云娃美女也女娃遊於東海溺水而不返化為鳥名曰精衛帝取
西山之木石以填東海報其惌也一云鳴即自呼云精衛也)。

鵾鷄(上音昆顧野王曰鵾似鸖而大字書或作鶤同楚辭云鵾鷄嘲𠹗而悲鳴是也下或作雞亦通)。

𪈺鳿(上之欲反下虐綠反山海經云大荒之中有鳥黃頭赤足六首名曰𪈺鳿爾雅云鸀山烏郭璞曰似烏而小
赤觜六乳出西方郭璞曰鸀鳿似鴨而大長鳿赤目觜皆紺色)。

鶢鶋(上音袁下音居國語云海鳥也漢元帝時瑯瑘有大鳥如馬駒時人謂之鶢鶋爾雅云鶢鶋雜縣莊子鶢鶋
海鳥止於魯郊)。

鵾鳳(下房諷反。毛詩義䟽云。雄曰鳳䳄曰凰。非梧桐不棲。非竹實不食。山海經曰。丹穴山有鳥狀如鸖。五色而有文
章名曰鳳凰。廣雅云。鳳凰鷄頭鷰𪁟蛇頸鴻身魚尾骿翼五處有文。首文曰德。翼文曰順。背文曰義。腹文曰信。膺文曰雄
鳴曰節節䳄鳴曰足足。昏鳴月固常。晨鳴曰發明。晝鳴曰保長。舉鳴曰上翔。集鳴曰歸昌。見則天下安寧也。說文神鳥
也。出東方君子之國從鳥凡聲也)。

妙翅(尸至反即金翅鳥也或名迦婁羅或名揭路茶皆梵語訛也正梵音云孽嚕拏經云妙翅者就狀貌而名之非
敵對翻也)。

鶙鶘(上徒鷄反下音胡或作剃𠜁𠜁爾雅云今剃胡好羣飛入水食魚故曰洿澤俗亦呼之為淘河鳥也毛詩
云惟鴺在梁穀梁傳曰洿澤鳥也)。

羯羅頻迦(梵語鳥名也亦云迦陵頻伽此譯為美妙聲出大雪山卵㲉之中即能鳴其聲和雅聽者樂聞)。

命命鳥(梵音耆婆耆婆鳥此云命命據此即是從聲立名鳴即自呼耆婆耆婆也)。

法涌(羊腫反說文涌膝也或作勇同也)。

羯鷄都寶(梵語寶名也此即水精之異名其寶色白小如鵝卵許大也)。

其蹬(登鄧反廣雅蹬履也即履踐階級蹬道也)。

鋪綺帊(鋪普胡反廣雅陳也布也韻詮設床褥也考聲遍也綺綺音墟倚反以二色綵絲織為文花出吳越
次於錦也帊音普霸反考聲帊大􃭏也或從衣作􃩹也)。

白㲲(徒頰反西國草名也其草花絮堪以為布)。

丹枕(針荏反天竺國風俗不用木石為枕皆赤皮或赤色布作囊貯以覩羅綿及以毛絮之類為枕或用枕頭或作
倚枕丹紅赤色者用也)。

幃帶(字威反字書云幃幔類也帳傍曰幃或從巾作帷說文從巾韋聲也)。

綩綖(上鴛遠反下餘㫋反經言綩綖者即珍妙綺錦筵繡褥舞筵地衣之類也)。

綺幔(上袪倚反下謀伴反考聲幔帷類也正體從巾下從又作幔經從心作慢俗字非也)。

中毒(張仲反考聲中當也著也)。

奮迅(上府問反鄭注禮記奮動也韻英振羽也廣雅振也考聲張也下詢俊反前經音義第二卷第三十六已具釋)。

所稟(彼錦反說文從㐭從禾聲也經作稟者誤也)。

取量(力強反平去二聲竝通也)。

惆悵(上敕周反下敕亮反廣雅惆痛也說文悵悵望也楚辭惆悵悲愁也蒼頡篇云惆悵失志也郭璞云惆悵猶懊
惱也二字竝從心之也)。

巡環(上隨遵反考聲巡歷也左傳遍也鄭注周禮所守也李斯從車作䡅下音還公羊傳曰環遶也)。

不􂪰(時呪反考聲賣物了􂪰古今正字􂪰行也顧野王云賣物得􂪰人買持去曰􂪰經文從厶作􂪰非也古今正字
從隹從口)。

佇立(除呂反爾雅佇久立也考聲云佇持也從人宁宁音同上或作竚竝同也)。

人髓(緌觜反字統骨中脂也說文髓字從骨從隨省聲也形聲字)。

右髀(步米反說文股外也從骨卑省聲也古作䠋或作䯗亦通經作䯗俗字也)。

欲剖(普口反考聲剖破也韻詮剖判也從刀咅聲咅他口反也)。

** 第三百九十九卷

之愆(揭焉反考聲云愆失也說文過也從心衍聲也或作諐皆同也經多從二天作𠍴俗字也或作􃭐􃭑皆古字也)。

赧然(上挐簡反方言赧愧也小雅面愧曰赧考聲羞慚面赤也字書𧹞字從赤從㞋㞋亦聲也𠬩音尼展反從皮
作𧹞俗字也)。

有愧生慚(上軌位反下徂含反說文愧亦慚也禮記曰君子不以其所能者而病於人不以人之所不能
者而愧於人廣雅慚恥也爾雅愧亦慚也說文作愧或作謉聭二體皆古字也)。

瘡痕(惻霜反韻英瘡痍也或作創亦通故作剏亦同下胡根反字書傷瘢曰痕說文痕瘡腫瘢也從疒艮聲也疒音
女厄反)。

驚駭(上居英反廣雅驚起也說文馬駭也下諧騃反蒼頡篇驚也廣雅起也說文從馬亥聲)。

一函(霞緘反字書盛書盛物也今人凾書表凾等是也)。

荏苒(上而枕反考聲云草荏苒者漸次相因經歷時日謂之荏苒經作苒俗字也)。

** 大般若波羅蜜多經第四百卷

箜篌(上音空下音侯樂器名也釋名云師延所作靡靡之樂也後出於桑間􃭒上之空地盖空國之候所存也故名
箜篌師涓為晉平公鼓焉鄭衛分其地而有也遂號鄭衛之音謂之淫樂也)。

槽頸(上造勞反下經井反即是箜篌之槽頸及項是也)。

繩柲(上常仍反考聲索類也本倕作規矩准繩宋忠曰倕舜臣也繩所以取直也廣雅繩直也說文繩索也從糸音
覔從蠅省聲也下駢結反考聲拗音厄絞反杜注左傳云手柲物也經作𢱧亦通鄭注尚書大傳云􃭓推也推音他雷廣
雅㡙戾也轉也或從巾作𢱧亦通說文從手祕聲也)。

奉屬(上馮勇反說文奉承也從𢌬𢌬音拱從丰丰聲也丰音峯下鍾欲反杜注左傳屬託也鄭注禮記屬繫也說文
連也從尾蜀聲也經作屬俗字謬也)。

隱蔽(上殷謹反廣雅隱翳也謚法曰懷情不盡曰隱包咸注論語云匿也考聲藏也說文隱亦蔽也從隱阝聲也蔽
奄也廣雅蔽隱也爾雅竄也郭璞蔽謂迯藏也說文蔽小草貌從草蔽聲也敞毘袂反)。

羸劣(上力追反考聲羸廋極也說文痿也從羊𣎆聲也𣎆力臥反下力輟反劣弱也從少力會意字也前經音義第
三卷第一百八十一已釋)。

灑地(沙賈反玉篇云所買反王逸注楚辭云如水之灑地說文音山綺反灑汎也從水麗聲也)。

坌我(盆悶反韻英云坌塵污也考聲塵猥至也說文從土作坋塵也從土分聲也下我字說文於身自謂也從手從
戈經有從禾作我者非)。

淳淨(上常倫反經作淳俗字也考聲渟漬也鄭注儀禮云沃也廣雅漬也茲四反說文𥂖音淥從水􃭔聲􃭔音純也)。

軌範(上龜葦反考聲車迹也說文車轍也從車從宄省聲也宄音鬼下凢黯反爾雅範法也常也考聲模也則也說
文軷也盤末反從車從范省聲也或作笵亦通前經音義第四十六卷已釋也)。

** 第四百一卷

鷲峯山(齊袖反前聖教序已具釋也)。

重擔(上直勇反又音除用反二音竝通下躭濫反廣雅擔負也考聲以木荷物曰擔說文手舉物也從扌詹聲也經
有從木作檐檐音閻舍檐字也)。

逮得(臺耐反爾雅逮與也韻英及也考聲作逮亦得及前也典說音義云唐逮也說文正作逮逮及也文字集略音
為徒耐反皆相及貌也經有作逯非也逯音綠下登勒反考聲得獲也亦作䙷䙷取也說文云行有所得從彳䙷聲也古
文作𧴫􃭕䙷三體同音得今俗用皆從䙷作得訛謬)。

翹勤(上祇遙反爾雅翹危也考聲舉也說文尾長毛也從羽堯聲也下近銀反毛萇詩傳云勤勞也考聲不倦說文
勞也從力堇聲也音謹前聖教序已釋也)。

稱機(上昌證反鄭注禮記稱等也韻英稱程也賈逵注國語程限也郭璞注爾雅人意好也文字集略云稱者知輕
重也說文稱詮也從禾爯聲也爯昌䒱反下居依反易曰樞機一發榮辱之主孔氏注尚書云機弩牙也莊子鑿木為機
有機械者必有機心是也說文主發謂之機從本幾聲也)。

捨軛(於革反經作軛俗字也前經第一已釋也)。

堪紹怡悅等字(從捨軛已下及如來諸相好字等直至願頷頰頟已見前經三十餘字經初第
一卷已具訓釋恐繁不述也)。

身分(下扶問反玉篇分限界也說文分別也從八從刀會意字也)。

熙怡(上虛飢反下以之反前第一卷已釋也)。

極􃬊(下補挍反廣雅熱也爾雅落也考聲燒柴火烈作聲也韻英火灹曰􃬊灹音摘稼反說文􃬊灼也從火􃫷聲今
又說􃫷音蒲冐反前經第一卷已釋也)。

𥿳䎡(上西祭反孔注尚書細小也說文微也從系囟聲也糸音覓囟音信下而兖反群書字要云耎柔弱也從而從
火作耎經從車作軟非也前經第一卷中已具釋也)。

盲者(莫庚反鄭眾曰無目曰𥈃瞽𥈃亦盲也𥈃音蘇走瞍說文云目無眸子曰盲從目亡聲也又釋亡字亡猶逃也
從人從乙音隱隱由匿也人隱曰亡經作亡非也前經第一卷中已具釋)。

聾者(祿東反左傳耳不聽五音之和謂之聾杜預曰聾暗也或作聾蒼頡篇耳不聞也說文無聞曰聾從耳龍也前
經第一卷中已具釋)。

能聽(上乃登反廣雅能任也鄭注周禮云多才藝也說文能獸也熊屬也左傳云黃能能音乃來反即其獸也獸之
堅中多力故人有材藝者稱賢能說文從肉從二匕台聲也下體勁反尚書五事四曰聽孔氏云察是非也周禮以五聲
聽獄訟求民情也即形色氣耳目是為五聽也說文聽聆也從悳音德從耳從壬壬亦聲也經作聽俗字也)。

瘂者(鵶賈反考聲云口不能言也案瘂人雖有聲而無詞也說文闕古今正字云瘂瘖也從疒疒音女厄反亞聲也
經從口作啞非也啞音厄周易笑言啞啞非經義也前經第一卷已具釋)。

醒悟(星淨反國語曰醉而怒醒而喜是也賈逵曰醉除為醒從酉星聲也)。

好淨(蒿報反)。

欻爾(揮律反蒼頡篇欻猝起也薛琮曰忽也說文有所吹起也前經第一已具釋也)。

擾惱(上而沼反考聲擾攪也孔氏注尚書亂也說文煩也從手從夒夒奴高反經從憂作擾非也前經第二卷中已
具釋也)。

** 第四百二卷

䏺脹膿爛青瘀啄噉骸骨(已上十字已見前經第三卷音義第一卷中具釋恐
繁不再述也)。

􃬑食(伊焰反顧野王曰厭飽足也說文猒飽也禮記曰獨樂其志不猒其道也說文從甘從肉從犬會意字也厂音
罕前經第三卷中已釋)。

牀榻(上柴莊反廣雅棲息自安之具也說文身所安也從木從爿音牆也有作床俗字也下土答反榻亦牀也釋名
牀狹而長曰榻前經第一卷中已具釋訖也)。

欲紹(時遶反爾雅紹繼也謚法䟽云遠繼先位曰紹前經第一卷中已具釋訖也)。

摽擊(上匹遙反毛詩傳曰摽落也集訓云摽損也或從攴作􃫢弃也攴普卜反說文摽擊也從手票聲也票必消反
經作飄非經義也案郭璞云旋風也說文迴風也字書云吹之也)。

穅𥢶(上口即反郭璞米皮也聲類從禾從米從康省聲也下枯外反蒼頡篇𥢶篇𥢶也前經第三卷中已具訓釋也)。

羂取(癸兗反桂苑珠藂以繩繞係取物謂之羂也或作罥同前經第三卷中已具解釋其理)。

懈怠(上革賣反下從奈反廣雅懈懶也毛詩云夙夜匪懈是也字書云懈亦怠也前經第三已釋懈字)。

亟作(飢力反)。

兇黨(許邕反考聲兇惡也說文從人在凶下當朗反考聲黨類也前經中第四卷兩字俱釋也)。

魁膾(上苦灰反孔氏曰魁帥也廣雅主也鄭注禮記首也王逸注楚辭大也下古外反廣雅膾割也案屠割牲肉
之人名為魁膾也說文從鬼斗聲也前經第四卷已釋兩字也)。

** 第四百三卷(別無字可音訓)

痊除(上七全反考聲病差曰痊郭象注莊子云病除謂之痊)。

** 第四百四卷

無缺(犬悅反蒼頡篇缺虧也說文器破也從􃇩從決省聲者也)。

周覽(來敢反考聲歷視周遍觀覽也)。

盲冥(莫并反考聲幽暗也說文冥字從日從冖從六冖音覓凡日數十月十六日月初虧漸幽暗故從月從六郭
景純曰冥昧也經多從具從宀作𡨋非也前經卷第八已具釋𡨋字)。

掉舉(上亭吊反韻英掉動也廣雅振也考聲動也或作杓下薑語反說文從手與聲也前經第八卷具釋)。

山崖(牙皆反說文高山有崖是也前第九卷已釋也)。

如燎(力吊反禮記庭燭曰燎也)。

抆摩(舞粉反廣雅抆拭也楚辭曰孤子吟而抆淚是也古今正字抆字從手文聲也或作捪見考聲)。

釁心(香靳反左傳曰觀舋而動杜注云舋罪也考聲瑕隙也或作衅古字也經作舋俗字也前經第九已釋也)。

** 第四百五卷

心頃(窺隷反考聲頃者少選間也)。

不齅(許救反說文以鼻取氣曰齅前經第九卷已釋)。

** 第四百六卷

假名(耕雅反字書云不真也考聲偽也)。

頭頸(經郢反韻詮頭莖也蒼頡篇前曰頸後曰項前經音義第二卷第十一卷已具釋也)。

** 第四百七卷

文無可訓

** 第四百八卷

軛取(烏革反字書軛礙也軛縛也)。

寶篋(輕頰反文字集略箱類也古今正字篋笥也韻英箱篋也本作匧今加竹周禮盛物之㨔也音咸前經音義第
三卷第一百二十八已具釋篋字)。

若減(耕斬反韓詩減少也杜注左傳耗也又音行監反亦通用也)。

詰言(企吉反鄭注禮記詰為問其罪也廣雅責也讓也)。

** 第四百九卷

徵詰(上陟陵反下企吉反)。

行相(上下孟反下息亮反)。

健行(上渠建反周易剛健也說文健㑆也從人建聲㑆音苦浪反王弼曰白強不息也前經第四十一卷中已釋)。

不眴(玄絹反王逸注楚辭眴視也考聲目動也說文目搖也從目䀏聲也經作旬誤也玉篇云如今人動目密相成
語曰眴本作旬衛宏作訇盷竝通前經音義第二經第四十一卷已釋)。

瑕隙(上胡加反鄭注禮記瑕玉之病也廣雅瑕裂也玉篇瑕穢也下鄉逆反說文壁際孔也隙從阝又從白上下小
阝音負經從巢作者非也前經第四十卷中已釋也)。

翳暗(纓計反方言翳薆也韻英蔽也廣雅障也說文華蓋)。

巢穴(上柴􃭖反毛詩惟鵲有巢說文鳥在木上也鄭注禮記巢高也象形字也經從果作巢誤也下玄血反說文土
室易曰上古穴居而野處是也前經音義第二經卷第四十一具釋也)。

幖幟(上必遙反玉篇標舉也畫牌也表識也韻詮立為記也處所也考聲頭上幟也說文木末也從木票聲也票必
消反或從巾作幖亦同下齒至反毛詩傳云熾盛也正作幟旌旗上表飾也博雅云幡也說文從巾戠聲也)。
一切經音義卷第四



一切經音義卷第五

翻經沙門慧琳撰

音大般若經從四百一十一卷盡四百六
十
凡五十一卷

** 大般若波羅蜜多經第四百一十卷

忻樂(上許斤反司馬法曰善者善之忻人之善或作欣訴三體竝同埤蒼忻察也)。

** 第四百一十一卷

骸骨(上行皆反公羊傳云骸骨也身體骨總名骸字前經第一卷已具釋訖)。

功德鎧(下苦代反說文云鎧甲也從金從愷省聲也愷音苦改反)。

** 第四百一十二卷

拯濟(無反腳取蒸字上聲拯救溺也)。

** 第四百一十三卷(文易不訓)

** 第四百一十四卷

蠲除(上决緣反考聲云蠲潔也方言云南楚之人疾愈謂之蠲郭璞曰蠲除也)。

循身觀(上夕遵反廣雅循從也字書云循環也考聲云循述也善也順也經中有作循身誤也下觀字去聲)。

寤寐(上吾故反考聲云寐中有所見覺音教而信也蒼頡篇亦云寐覺而有言曰寤說文從㝱省從爿音牆吾聲也
下彌庇反考聲云寐睡也安也顧野王寐眠熟也說文云臥也從宀音綿從㝱省未聲也經中有從穴下作𡩺寐或從小
音心作寤寐或從􃫞音經由反作寤寐竝非正體字也)。

剖為(普口反蒼頡篇云剖㭊也㭊音昔杜注左傳云中分曰剖說文從刀咅咅音土口反也)。

纏裹(上徹連反考聲云纆繞也束也說文云纏約也從糸廛聲下光火反考聲云裹包也說文云裹纏也從衣果聲
或作褁俗字略也)。

筋脉(上居銀反周禮云醫師以辛養筋說文云肉之力也從肉從竹竹者物之多筋者也從力力象筋也有從草作
莇或從角作䈥者皆非也禮記曰老者不以筋力為能是也下麻伯反周禮以鹹養脉說文云血理之分行於體中謂之
脉從血從𠂢普賣反作衇或作𧖴亦作脈竝正今經文從月從永作脉者皆非正體字也蓋俗字耳)。

心􃭗(心主南方火赤色而有辦白慢反說文云土藏也主於舌下古安反桂苑珠叢云􃭘主東方木其形青色而
有葉說文云金藏也從肉干聲也王叔和脉經云肝主於目故肝病而目不明也)。

􃭙𦜜(上芳吠反金之精白色說文云火藏也從肉市非未反聲王叔和脉經云􃭙主鼻􃭙有瘡則鼻臭也下辰忍反
水藏也色黑陰其形偶五苟反故𦜜雙說文云從肉臤口千反省聲也王叔和脉經云𦜜主耳故𦜜虛則耳聾以所主為
候)。

脾膽(上音毘土之精色黃說文云木藏也從肉卑聲王氏脉經云脾主脣也下都敢反白虎通云膽者肝之府也肝
主仁是以仁者必有勇故知肝之府也脉决云膽之有病精神不守)。

脬𦝩(上普包反說文云脬傍光水器也考聲云尿脬也盛小便器也王叔和脉經云脬囊受五升三合脬病則小便
不通也經文作胞非也胞者孩子胎衣非經意也下韋畏反韻英云膓𦝩也白虎通云胃者脾府也說文云穀府也從肉
胃象形字也)。

大膓(除良反白虎通云有大膓有小膓者心之府也大膓者肺之府也釋名云膓者腹內暢氣之府也古今正字膓
從肉從􃭚聲五藏六府各有所歸)。

屎􃭛(上音始字書云糞屎也古今正字作𡱁相傳作屎俗字也古作𠂕正體從尾省𠂕聲也下泥弔反說文正體從
尾從水又云人之小便也考聲云溺也腹中水也經文作尿俗字省略也通俗文云出膓曰􃭜出脬曰𡲘)。

涕唾(上天麗反說文云鼻液也液音亦毛詩傳云自鼻而出曰涕或作洟洟䶏四形皆同下土課反說文口液也
從口從埵省聲也或從水作涶亦通)。

涎淚(上似仙反說文亦口液也下呂墜反廣雅涕泣淚也說文云淚涕也)。

痰膿(徒南反字書云痰胷中病經從水作淡乃無味復是去聲字也下奴工反說文云癕疽潰血也從肉農聲經中
作淡非經義也)。

肪𦚻(上音方下桑安反說文云肪肥也韻英云凝脂也廣蒼云脂𦚻肪也字語云從肉從𠕋聲也通俗文云在腰曰
肪在胃曰𦚻是也)。

腦膜(上乃倒反說文云頭中髓也古文作􃭝或作􃫻又作􂱁𢙉謬也說文從肉􃫻聲下忙博反說文云頭間膜也字
統云皮內肉外為之膜從肉莫聲)。

眵聹(上尺支反韻詮云目汁凝也經文作眵檢一切字書竝無此眵莫未詳所出蓋是後人率意妄作耳說文云眵
字從目從侈省聲下寧頂反韻英亦作𩕳盯聹者耳垢也)。

憺怕(上徒濫反下音魄韻英云憺怕安靜也經文云憺怕路者閑靜處也竝從心詹音占自皆聲也)。

鵰鷲(上丁遙反下音就說文云鵰鶚也音咢廣雅鷲鵰也山海經云景山多鷲埤蒼云鷲似鵰形小食死屍肉也怪
鳥也)。

鴟梟(上昌之反鳶也音緣鳥也下擊姚反鄭玄箋詩云梟惡鳥也說文云不孝鳥也)。

虎豹(上呼古反說文云底山獸之君也下補教反豹似虎而小圓文斑黑也)。

狐狼(上音胡說文云妖獸也鬼所乘而有三德下音即說文云似犬頭白額色白者應祥瑞也)。

或啄(丁角反說文云鳥食也廣雅云啄嚙也嚙霓結反)。

或爴(俱籰反王約反字書云攫搏音博也文字音義云鳥窮則啄獸窮則攫俱籰反爪持曰爴又音居碧反亦通)。

摣掣(上側加反廣雅摣取也又云摣叉也或作􃬃下尺制反韻英云掣曳也)。

潰爛(上黃外反說文云潰漏也韻英云散也下勒旦反方言云火熟曰爛也)。

蟲䏣(上逐融反爾雅云有足曰蟲今經文作虫略也下七余反字書云蠅以蒸反乳肉中虫也說文云䏣字從肉且
聲也)。

腐肉(扶甫反考聲云肉敗也說文從肉府聲)。

骨𤨏(蘇果反廣雅云𤨏連也謂骨節相鉤連也字林𤨏聯也環也說文云𤨏從王𧴲蘇果反聲經中有從𧴲作鎻或
作𤨏者皆非也)。

髖骨(音寬埤蒼云髖尻苦高反也說文士髖髀上也從骨寬聲也)。

脇骨(上虛業反或作脅亦同說文云肚兩傍也字從三力也)。

髆骨(補各反說文云髆肩甲也從骨尃芳無反聲也經中有從肉作膊普各反者非也)。

頷骨(胡感反方言云頷頤也郭璞云頷即頷輔車骨也)。

髑髏(上音獨下音婁說文云髑髏頂骨也埤蒼云頭骨也字書云腦蓋也或作髑髏或名頭顱或名􃭞徒各反顱音
盧皆一義亦由楚夏音殊輕重訛轉耳)。

日㬥(蒲胃反韻英曬也晞也說文從曰從出從大大音代從米會意字也經中從田從恭非也)。

** 第四百一十五卷

(次下又音四十三梵字前經第五十三卷雖已略云不改經中字體今改舊文新翻取正經中本具在注中智者審詳後
寫經者宜依新本經云)。

入𧙃字(烏可反)。

囉字(羅字上聲兼彈舌呼即是也經中書洛字不相當非也)。

跛字(波可反正相當)。

左字(臧可反經中書者字邊方不正音旨也)。

曩字(囊朗反兼鼻聲呼經中書娜字不切當也)。

砢字(勒可反正是也)。

娜字(那可反經中書柁字不切當娜字為正)。

麼字(莫可反經中書婆字不切當宜改之)。

䋈字(奴雅反經書荼字非也)。

矯穢(此二非梵字上居夭反正作撟鄭玄注周禮云撟詐也字書矯要也經文作矯俗字也下迃衛反迃於雨反
韻英云穢惡也考聲云芒蕪也)。

沙字(取上聲呼正是也可書灑字亦得)。

嚩字(無可反後準此)。

䫂字(多可反正著梵音)。

野字(此野字正與梵音相當)。

瑟䋾字(二合上所乙反下摘賈反二字合為一聲呼經中書瑟吒二合舊用亦通)。

迦字(居佉反上聲呼及諸字書竝無此音字以此番取即為正也)。

娑字(取上聲呼正音桑可反)。

麼字(莫可反兼有鼻音與前字稍別)。

誐字(魚佉反上聲呼及經中書加字甚重)。

他字(取上聲呼他可反)。

惹字(慈砢勒可反經中書闍字疎遠不著也)。

𠹿嚩(二合)字(上尸入反下無可反二字合為一聲呼之)。

馱字(徒賀反經中書達字疎也)。

捨字(尸也反正與梵字同)。

佉字(取上聲呼即是也)。

乞灑(二合)字(二字合作一聲經中書羼字聲轉耳)。

薩䫂(二合)字(下䫂多可反二字合為一聲呼)。

吉孃(二合)字(二字合為一聲經中書若字訛略不著也)。

囉他(二合)字(二字合為一聲經中書若字訛略不著也)。

囉他(二合)字(上羅字上聲兼轉舌與他字合為一聲即是經文書辢盧割反辢他其聲大分同也)。

賀字(胡箇反經中書呵太輕也梵本無此字)。

𠴸字(婆賀反經中書薄字甚不著也)。

瑳字(蹉可反即蹉字上聲經中書綽處藥反不著也)。

䬃麼(二合)字(二字合為一聲兼有鼻音經中書䬃磨傳寫誤也)。

㗐嚩(二合)字(上音合下無可反二字合為一聲)。

䫂娑(二合)字(上多可反下娑可反二字合為一聲經中書蹉字聲不足也)。

伽字(取去聲正相當)。

侘字(取上聲勅賈反經中書􃭟勅皆反極乖不切當也)。

拏字(奴雅反兼鼻音呼與前䋈字有異經中書絮字應取上聲)。

頗字(普我反正當本音)。

塞迦(二合)字(下迦字居佉取上聲反二合為一聲呼)。

拽娑(二合)字(上延結反下娑字取上聲二字合為一聲呼)。

室者(二合)字(二字合作一聲經中書酌字失之甚矣)。

䋾字(竹賈反經中書吒字應取上聲)。

𢴉字(取上聲宅賈反經中書擇字疎不切當也)。

(如上諸字改書頗為的當惟覽者但審詳音注於四聲中細取及看反腳呼之即是本梵音也後經第四百九十卷中又
說四十三梵字與此不別)。

不𢓈(旬俊反考聲云𢓈求也韻英云以身從物曰𢓈說文從彳丑尺反從勻聿均反經文從人從旬非也)。

阿練若(或云阿蘭若或云阿蘭那或但云蘭若皆梵語訛轉耳正梵語應云阿蘭轉舌上聲孃此土義譯云
寂靜處或云無諍地所居不一或住砂磧山林壙野或塚間寒林棄死屍處皆出聚落一俱盧舍之外遠離諠譟牛畜鷄
犬之聲寂靜安心修習禪定)。

傲慢(上我告反考聲云憍倨也杜預注左傳云不敬也又云不恭也廣雅云慢也蕩也或作嫯)。

愁慼(下青績反正作慼論語云小人長慼慼鄭玄曰慼慼多憂懼也何休注公羊云慼痛也毛詩傳云慼憂也說文
云慼從戉（音越）從心從𡧯省聲也𡧯音寂)。

矯誑(上居夭反矯詐也正從夭作矯經中從右作矯俗字也下俱况反賈逵注國語云誑猶惑也杜預注左傳云誑
欺也聲類或作㤮古字也)。

諠雜(虛袁反聲類云諠譁也諠忘也正作讙經文中作喧俗字也)。

迫迮(上音伯補格反玉篇云迫猶逼也王逸注楚辭云迫附也蒼頡篇云迫近廣雅云迫陿也迫急也或作𤽐古字
也見聲類下阻格反聲類云迮迫說文闕或作窄屋上板也埤蒼窄或作厏厏酒具皆非此義)。

纔一(在栽反考聲云纔蹔也或作栽經中作纔俗字也說文作才字)。

** 第四百一十六卷

杜多(梵語也亦云頭陀此云斗藪修遠離行有十二種前音義第二卷經第五十三卷中已具釋)。

鬚髮(上相瑜反本作須今俗從水作須非也鄭玄注周禮云須者頤下髭須也說文云面毛也古今正字從髟作鬚
正體字也下番韈反字書云髮頂毛也韻英云髦音毛髮也或作􃭠􃭡此皆古髮字也說文云髮頭上毛也從髟犮聲)。

** 第四百一十七卷

無變無易(上音無下音亦下文有變有易准此音也)。

** 第四百一十八卷

碧綠(兵戟反廣雅云青白色也說文云石之美者也故從玉從石白聲也下力足反說文云帛青色或作碌石碌也
又作𢅞古字也)。

縹等(疋曉反說文云縹者帛作青黃色也唐韻亦云縹青黃色也)。

** 第四百一十九卷已下至四百二十三卷計五
卷　(並無可音訓者)

** 第四百二十四卷

極爆(補教反說文爆灼也廣雅爆熱也爾雅爆落也考聲云燒柴作聲火烈也韻英云火灹也陟嫁反韻詮云火烈
聲也說文從火暴聲也)。

** 第四百二十五卷

如㿈(擁恭反莊子云瘭疽疥㿈司馬彪曰浮熱為瘭不通為㿈說文㿈腫也從疒女厄反雍聲也)。

竊作(千結反鄭玄曰竊猶盜也考聲云私取也淺也姿也)。

** 第四百二十六卷

迦多衍那(梵語阿羅漢名也舊名迦旃延是)。

** 第四百二十七卷

掩泥(於撿反或作揜字書云掩藏也說文云掩斂也韻英云掩覆也)。

顧命(光戶反毛詩云顧瞻周道鄭玄云還視也廣雅顧向也又云眷顧也蒼頡篇云顧旋也案旋身反顧也尚書
成王作顧命是也亦作􃆵俗字也)。

兵戈(古和反說文云平頭戟也韻英云勾矛戟也)。

僚佐(上力彫反孔安國曰僚官也爾雅亦同左傳云僕隸之臣也又云同官曰僚或作寮寮宷也（音釆）下子箇反
周禮以佐王均邦國鄭玄曰佐助也毛詩云王子出征以佐天子是也)。

甘蔗(支夜反後准此)。

蘆葦(上音盧下于鬼反甘蔗蘆葦竹林稻麻等皆以稠林眾多為喻)。

韋拒(上羽危反經作違俗字也本作韋後人加辵丑略反作違上下相背中間困音韋聲也下渠圄反音語說文
云拒抗康浪反廣雅拒捍何旦反韻英上拒格也韻詮云拒亦違也)。

莫耆(梵語也能除眾毒神藥名也其藥功力經中自說如此國中嶺南陳家解毒白藥黃藥黑藥之類也)。

毒蟲(逐融反正體字也經文作䖝俗字也省略也)。

螫噉(上舒亦反又音訶各反二音竝通)。

威肅(星育反禮記云肅戒也尚書孔安國注云肅敬也韻英云肅恭也考聲云竦也息勇反敬也字書云嚴整也說
文從􃭢女輒反在𣶒上戰戰兢兢也𣶒音淵)。

** 第四百二十八卷

蠱道(上音古又音野或云野道前一百二卷中已具釋)。

鬼鬽(下眉秘反前一百二卷已具釋說)。

􂞅禱(上伊琰反下當者反前經一百二卷已釋)。

􃭣囊(上音香正體字也說文從黍從甘下諾當反燒香器也古今正字有底袋也從曩省聲)。

贍部洲(常焰反梵語此大地之總名也因金因樹而立此名)。

窣堵波(梵語上蘇骨反下音覩此云高顯即浮圖塔等是也)。

** 第四百二十九卷

漂溺(匹遙反說文云漂浮也廣雅云漂潎也篇蔑反下泥的反說文云溺沈也或作㲻古字也)。

譴罰(上企見反廣雅云譴責也說文譴謫問也蒼頡篇云譴呵桂苑珠藂云譴怒也下煩韈反罰責也)。

屠膾(上唐胡反說文云屠刳音枯也刳割也考聲云分割牲肉曰屠下古外反廣雅膾割也字書云切肉也)。

補羯娑(上博母反次居謁反下桑何反梵語此譯為邊地下類不信因果殺生劫盜愛樂邪見人也)。

戍達羅(梵語也或云首陀羅或但云首陀皆梵音訛略也即是耕種田疇為業婆羅門四姓之中最居其下
也)。

貿易(經作貿俗字也摸候反考聲云易財曰貿)。

伺求(上司恣反鄭玄注周禮云伺察也韻英云伺候也謂察其得失也)。

勃惡(蒲沒反禮記鄭玄注云勃逆也說文云勃亂也下阿各反說文云惡過也從心亞聲經文多從覀作𢙣者俗字)。

栗𣠞肶種(上齒葉反下婢夷反舊名梨車毘童子剎帝利王種之名也眷屬豪族子弟眾也)。

怯怖(上匡業反或作㹤說文云多畏也禮記云勇者苦怯玉篇云怯畏劣也怯去也下普布反或作悑廣雅怖懼也
考聲云怖遽也渠御反懼也正作遽說文云怖猶惶恐也從心布聲也)。

福祐(尤救反周易云自天祐之孔子曰祐助也考聲云福助也或作佑古作𨳾竝同)。

** 第四百三十卷

芬馥(芳文反鄭玄注毛詩云芬香也方言云芬和也郭璞云香而和調曰芬說文云從􂏱分聲下為目反韓詩云馥
香氣貌也)。

塗治(雉离反治理也)。

幡鐸(唐洛反似鍾而中有舌也案大鈴曰鐸)。

妓樂(渠綺反或作技工巧也或作伎伎藝也字書云女樂也從女作妓經或從人或從扌音手皆非也下五角反)。

邊鄙(悲美反史記云鄙陋也杜預注左傳云鄙邊邑謂邊邑郊野之外去國都遼遠名為鄙陋鄙人言不達詩書禮
樂名為鄙夫也說文云五酇為鄙從邑􃫝聲酇音祖短反)。

達䋈(奴雅反有經文有作絮思預反書寫人誤也此即梵語也亦是邊夷戎羯下賤惡種不知禮義如禽獸之類也)。

蔑戾車(上眠鼈反次蓮結反下齒遮反此邊方梵語訛略不正也正梵音應云畢㗚（二合）嗟此譯為貪樂
垢穢之物邊方下賤不信正法之人也)。

或痰(徒含反說文從疒炎聲疒音搦)。

腫疱(上之勇反鄭注周禮云擁長生瘡也鄭注禮記云腫瘣音會說文腫㿈也於恭反從肉從疒重雍聲)。

目眩瞖(慧絹反賈逵曰眩惑也蒼頡云視之不明了也下嬰曳反經文中作𥊇不成字也)。

枯涸(康姑反考聲云木乾死也或作􂎯古字也)。

箱篋(上息羊反韻英云箱者或云書器也衣箱也考聲云箱篋也輕頰反說文云篋笥也音四字書云篋箱類也)。

莖稈(上幸耕反考聲莖本也本草曰莖集訓云草木𠏉也說文云枝主也從草巠聲也下干懶反左傳云禾藁也
廣雅稻莖曰稈考聲云禾黍莖也說文亦禾莖也從禾旱聲或作䄨亦同經文從𠏉􃭤雖通用非本義也)。

碎金(蘇對反破也考聲云碎散也壞也或作𤭢𤭢由瓦𤭢也非此義)。

** 第四百三十一卷(不音訓)

** 第四百三十二卷(不音訓)

** 第四百三十三卷

假藉(情夜反下文准此考聲云藉薦也)。

** 第四百三十四卷(並無字音訓)

** 第四百三十五卷

猥雜(烏賄反呼每反廣雅云猥眾也字書猥亦雜也猥穢也)。

黧黮(上力遲反通俗文云班黑曰黧考聲云面䫂青旬反黑也老也黑而黃也開元文字音義云力奚反今不取下
他感反楚辭云彼日月之照明尚黤黮而有瑕王逸注云謂不明淨也說文云桑葚之黑色考聲類漆色也)。

窮顇(牆醉反第一百八十已釋訖又云顦淨遙反顇瘦惡貌也蒼頡篇云顇憂也或作悴瘁􃭥三體後二古字也)。

頑嚚(上瓦關反下語斤反前一百八卷已釋訖)。

輕誚(情笑反考聲云責讓笑也蒼頡篇云訶也說文云嬈也或作譙古文作􃭦)。

蝸􃭧(上寡華反爾雅小蠃也下盧和反經中作螺俗字也)。

** 第四百三十六卷(無可音訓)

** 第四百三十七卷

擐鎧(上音患桂苑珠叢云以身貫穿甲謂之擐下苦代反說文鎧甲也文字集略云以金革蔽身曰鎧)。

劬勞(其驅反毛詩傳云劬勞病也)。

衰耄(上率追反韻英云衰微也秏也下莫報反韻英云耄老也禮記云八十九十曰旄音耄鄭玄曰耄昏忘也或作
耄𧂕皆古字也)。

驅遣(去于反說文馬駟也文字集略作駈俗字也又作敺古字也又有去聲)。

** 第四百三十八卷

毀訾(下子爾反子移反又茲此反三反皆通或作訿􃭨呰𢋀四形多是古字也韻英云訾詈言也鄭注禮記云訾毀
者惡罵也)。

覆蔽(芳務反卑袂反亦掩藏也)。

慣習(開患反考聲云謂習也左傳作貫假借字也說文作遦通也經中作串古字亦通也)。

牧人(蒙卜反玉篇云牧者畜養之總名非只唯在牧養牛馬者也爾雅云邑外為郊郊外為牧是也)。

懷孕(胡乖反孔注論語云懷安也下餘證反鄭玄云妊子曰孕說文曰懷子也廣雅曰懷㑗也㑗音身)。

** 第四百三十九卷(無字可音訓)

** 第四百四十卷

欠㰦(下音去埤蒼云欠㰦張口也經從口作呿桂苑珠叢云呿是臥聲也韻詮云呿睡聲也非此義宜改從欠作㰦
案此二字皆是出氣互用亦通)。

躁擾(臧告反考聲云躁急性也動也疾走也或作趮亦通下如沼反說文擾煩也孔云擾亂也說文擾字從手作夒
奴刀反夒聲也經文從忄音心作􃭩非也)。

欻然(輝筆反薛綜曰欻急也蒼頡篇云欻猝起也說文云吹起也)。

為黯(遐軋反方言自關而東趙魏之間謂慧為黠考聲云黠利也姦也音姧韻英云姦猾也軋音烏八反)。

揆模(上葵癸反毛詩傳曰揆度也度音徒各反桂苑珠叢商量測度於事曰揆下莫胡反字林云模法也字從木
莫聲考聲云摸形也規模也字書云模樣也有從扌音手作摸摸取也非此中義或作㷻㷻皆古字也)。

稊稗(上徒奚反字林云似稗一名英爾雅云同考聲云草名也衛宏作蕛或作秩􃭪古字也下蒲賣反杜預注左傳
云似穀而異者說文云禾之別種也或作粺細米也)。

軌範(上俱葦反韻英車轍也考聲云車迹也說文云從車從宄音鬼省聲下凡黯反爾雅範法常也字書云範模也
說文云從車從笵省聲也)。

糞掃(分問反韻英云棄也或作𡊅𡊯𡓴四形竝同也下蘇到反韻英云掃除也或作掃案糞掃者納衣之別名也)。

慳恡(口閑反韻詮云慳固也桂苑珠叢云愛財不捨曰慳或作掔𩋆古字也下隣信反廣雅恡鄙也韻英云恡惜或
作􃬻古字也)。

掉舉(上庭矅反前經第八卷已釋下居圄反說文從手與聲也經文作舉俗字也)。

** 第四百四十一卷

慊恨(上刑兼反韻英云嫌疑也王弼注周易云心不平也考聲云心惡也說文從女從兼聲也亦作慊竝同)。

** 第四百四十二卷盡四百四十三卷　(竝無可音)

** 第四百四十四卷

浮囊(上附無反孔注尚書云泛流曰浮汎也芳劒反賈逵注國語云浮輕也下奴即反說文囊橐也音託案盛氣皮
袋也憑浮囊而渡大水氣囊也經取輕浮為言喻也)。

坏瓦(上普抔反韻英云瓦器未燒曰坏下吾寡反燒土為之以葢屋或為瓶器)。

爛壞(郎旦反方言云火熟曰爛下胡怪反壞敗也)。

衰秏(上霜歸反韻英云衰微也又衰亦秏也下蒿奧反蒼頡篇云秏消也韻英云秏減也)。

** 第四百四十五卷

將帥(上精漾反半匠反考聲云君也師也下衰類反字書云統領或作衛音同)。

** 第四百四十六卷

淳熟(垂倫反韻英云淳沃也考聲云淳清也又淳朴也鄭注禮記曰沃前調和曰淳)。

何貌(茅豹反韻英云容儀也或作皃字也尚書洪範云一曰貌孔云容儀也或作貌古字也)。

** 第四百四十七卷

嗢鉢羅花(上烏骨反梵語也細葉青色蓮花也古云漚鉢羅或名優鉢羅皆訛也此花最香最大人間絕
無雪山無熱惱池有)。

鉢特摩花(亦梵語花名也或云鉢頭摩或名鉢弩摩正云鉢納摩即是紅色蓮花一名黃蓮花)。

拘某陀花(梵語赤蓮花名也或云拘勿頭正云抱牟那即是深赤色蓮花也人間亦少有多出彼池)。

奔荼利花(亦是梵語白蓮花名也古云芬陀利正云奔䋈去聲䋈奴雅反嘿迦此云白蓮花人間絕無亦
出彼池)。

** 第四百四十八卷

扇搋(勅加反梵語也此名黃門其類有五前音義第四卷已具釋)。

盲聾瘖瘂等竝如前音第五卷中已釋。

無暇(行駕反賈逵注國語云暇安也韻英云暇閑也孔安國云暇寬也)。

踰於(庾朱反廣雅踰遠也又云踰渡也說文云踰越也從𧾷音足俞聲也)。

** 第四百四十九卷

為但(上葦危反下文為並同下唐旦反考聲云但語辭也)。

􃬑背(上伊焰反考聲云飽足也韻英云􃬑倦也字書云𤡜苦也說文云從厂音罕從犬從甘從肉或有作厭食亦通
古字也)。

唐受(玉篇云唐徒也字書云唐虛也說文云唐大言也)。

擐帶(上本音患左傳云擐貫也桂苑珠叢云以身貫穿衣甲曰擐考聲亦云擐衣去聲甲也下當葢反字書云帶繫
也案擐帶莊嚴也說文云帶紳也男子服革婦女服絲象繫佩之形而有巾故帶字從巾今經文作戴非也)。

甲冑(稠又反考聲云冑鎧也口代反鎧甲也冑亦甲也說文云從曰莫保反作冑經文從月非也)。

缺減(上犬悅反蒼頡篇云缺虧也說文器破也從􃇩從决省聲也下咸黯反押咸反字典曰自秏欠下曰減集訓云
減秏也從水咸聲也)。

技藝(上渠綺反說文云技巧也顧野王曰技猶藝也經文從人作伎非也韻詮云伎猶傷也與也全乖經意改從扌
音手作技)。

** 第四百五十卷

焦炷(上即姚反鄭注禮記云焦臭也廣雅云焦黑也說文從隹從火經文中多作燋音即藥反案燋者灼龜之木也
非經義下炷音注案炷者燈焰下焦炷字近代出說文內無亦是形聲字也)。

** 第四百五十一卷

弊壞(上毘袂反韻詮云弊惡也杜注左傳云弊衰壞也蒼頡篇云弊極也考聲云弊劣也古今正字從廾廾音拱敝
聲也敝音婢世反下胡怪反韻詮云自破曰壞考聲云崩摧也敗也又作𡎯古字也)。

顧戀(光戶反鄭玄箋毛詩云迴首曰顧又云顧視也念也蒼頡篇云顧旋也廣雅顧向也或作􃆵俗也說文云還視
也從頁音頡雇音故聲也下力眷反考聲云戀思也史記云戀慕念也從心䜌音攣聲也經中亦有作孌者誤也非經義
也)。

㪅相(上古莖反今通作更俗用已久下相羊反)。

顦顇(上情遙反下情燧反韻英云顦顇瘦惡貌也或作燋悴考聲云憂也惕也體亦反班固漢書中作癄瘁病也左
傳作蕉􃭫萎也毛詩作譙漢書武帝作嫶𡝵皆大同小異非正體也)。

鄙穢(上悲美反杜預注左傳云鄙邊邑也史記謂邊鄙郊野之外名為鄙陋亦曰鄙夫下於衛反韻英云穢惡也字
書云不清潔也形聲字也)。

矛䂎(上莫候反古今正字云酋矛也逮於兵車長二丈五尺也象形字也或作𢦵古字也或作𨥨亦通下倉亂反考
聲云遙投矛也說文云從矛贊聲也)。

醜陋(上昌首反毛詩傳云醜惡也從鬼酉聲下郎豆反王逸註楚辭云陋小也言其卑陋醜惡也說文云阨陿也從
阜􃬚勒豆反聲也)。

統攝(上他貢反下商業反)。

短促(青欲反)。

** 第四百五十二卷

翱翔(上吾高反下夕羊反毛詩云羔裘翱翔箋云翱翔猶逍遙也尒雅云鳶烏醜其飛曰翔郭璞曰布翅翱翔也字
統云飛不動翅曰翔說文云翱翔迴飛也此二字皆從羽臯音高字羊字皆聲也並右形左聲字)。

拘礙(上音俱下五盖反)。

引𡙜(徒活反字書云𡙸失也考聲云毛詩一鳥失之曰奪本作𡙜石經作𡙸或作稅皆古字也有從六作奪者非也
宜改之)。

𦫀踴(上徒登反莊子云𦫀躍音藥而上玉篇云𦫀猶跳躍也王逸注楚辭云𦫀馳也廣雅𦫀奔也上也度也說文云
𦫀傳也從舟從馬􃭬音卷聲也下羊種反何休注公羊云踴上也漢書云市物𦫀踴米碩萬錢是也說文云踴跳也從𧾷
勇聲也或作𧻹擗𧻹也)。

傍生(蒲忙反案傍生者上從龍獸禽畜下及水陸䖵音昆蟲逐融反業淪惡趣非人天之正道皆曰傍生是也)。

呰毀(上茲此反吳音子尒反鄭玄注禮記曰口毀曰呰說文云呰呵也從口此聲也經文有作訾亦同下暉鬼反尒
雅毀壞也蒼頡篇云毀破也顧野王曰毀猶損也內損曰毀外損曰傷說文云毀缺也從土從􃭭省聲也或從王體郢反
作毀古字也)。

輕懱(眠鼈反說文云懱輕㑥也宜從忄音心作懱經中單作蔑目勞無精光欲睡也非經義也㑥音移智反此中間
原本素脫一葉建仁及緣山本並同也)。

耽染(荅南反考聲云躭嗜也玩也說文從身從躭省聲也下而琰反考聲云染污也著也說文從水杂聲)。

為師為導(葦危反已上經文並同上)。

洲渚(上章由反水中可居曰洲下章暑反水涯曰渚)。

** 第四百五十四卷

聰敏(上倉公反韓詩云聰明也考聲云耳聽明審也說文云聽察也從耳匆聲下眉殞反考聲云聰䎸也孔注尚書
云敏明達於事也杜註左傳云敏達也又云審也聲類云敏敬也說文云敏疾也從支厵從每母改反每亦聲也)。

** 第四百五十五卷

源底(愚素反廣雅萬物之本曰源玉篇云物之本也禮記曰達於禮樂之源鄭注云源本也說文作厡形聲字也從
泉或作厵其義一也)。

甲冑(持右反前第四十九卷已釋訖)。

捶打(章纍反考聲云捶擊也或作睡古字也或作箠亦通)。

挑眼(體遙反考聲云挑抉縈悅反淵字入聲從扌音手兆聲也．有從木者非也)。

劓鼻(魚器反孔氏曰㓷割也傷人者其刑㓷鄭注周禮曰截其鼻也說文云㓷決鼻也或作劓亦通)。

爓魔鬼界(上閻漸反爛魔梵語鬼趣名也經文作剡魔剡音揚染反訛略不正也梵音爓魔義翻為平等
王此司典生𣦸罪福之業主守地獄八熱八寒及以眷屬諸小獄等伇使鬼卒於五趣之中追攝罪人捶拷治罰决斷善
惡更無休息故三􃭮經云將付琰魔王隨業而受報勝因生善道惡業隨泥犁即其事也)。

** 第四百五十六卷

薩迦耶見(迦音薑佉反耶音以遮反梵語也此譯為身見迦耶名身薩曰移轉不實義也此外道於身起
不實之見見不正故名薩迦耶見也)。

欲扣(音口孔曰扣擊也廣雅扣持也考聲云馬勒也拘也從扌)。

㭊為(星亦反韻英云析分也說文云從扌（音手）從片片破木也或從木從斤作析亦通用也)。

滴數(丁歷反下霜句反說文云水滴也經文從帝作渧音丁計反渧水流下也非經義書寫之人誤作之也)。

不齅(休右反韻英云鼻取氣也說文云以鼻就殠曰殠也呪昌咒反)。

** 第四百五十七卷

依怙(胡故反考聲云怙恃也)。

投趣(徒侯反考聲云投擲也赴也合也說文云遙擊也或作𣪌古字也)。

洲渚(水中可居曰洲下之與反水涯也)。

殑伽(上漁景反取疑字上聲下魚迦反梵語西國河名也此河本出無熱惱池以砂多細故引為喻)。

抗對(上苦浪反考聲云抗遮也韻英云抗捍也舉也經文從人作伉伉儷也匹偶也非抗拒之抗也)。

諒順(力仗反毛詩傳曰諒信也方言云眾信日諒又曰諒知也考聲云以信自効曰諒說文云從言涼省聲也)。

** 第四百五十八卷

能辦(白慢反)。

阻壞(莊所反考聲云阻難也疑也廣雅云阻險也下壞怪反韻詮云自破曰壞)。

殖多(時軄反孔注尚書云殖生也杜注左傳云殖長也蒼頡篇云殖息也多也考聲云殖種也廣雅云殖種也說文
云從歺音殘直聲也)。

厭倦(伊焰也)。

勇勵(力滯反杜注左傳云相勸勵也玉篇云勵猶勉也)。

須臾(梵語也古譯訛略也正梵音云謨護律多俱舍論說一日一夜有三十須臾共分為六十刻是也)。

俄爾(五哥反少選間也)。

瞬息(式𨳝反說文云開闔目數搖也案瞬目者一斂目也息者不息氣也)。

重擔(當濫反擔負也)。

煩冤(於袁反或作惌亦同廣雅冤枉也考聲云冤屈也冤苦也經文作怨非也)。

荼毒(上杜胡反毛詩云寧為荼毒之行惡誰謂荼毒其甘如薺爾雅云荼苦菜也古今正字云從草余聲)。

伺求(思恣反韻英云伺候也伺察也)。

** 第四百五十九卷

慳恡(上坑閑反下隣信反字義如前第四百四十卷中已釋)。

􂡻辱(力矜反宜從力作陵經文從阝阜作陵者丘陵也非陵辱字也)。

遜謝(蘇頓反韻英云遜恭也遁也考聲云遜順也避也或作遜)。

危脆(筌歲反考聲云脆弱也偄也肉肥也或從毳作膬亦通也毳出稅反)。

沈溺(直林反下泥歷反)。

懈息(家隘反懈怠也相傳音嫁者非也)。

塊等(苦悔反字書音義云土塊也)。

打擲(住石反說文云投也正體打擿)。

分解(皆買反讀為賈者非也)。

劇苦(其逆反蒼頡篇云劇篤也考聲云劇甚也古今正字云凡病少愈而必加劇謂甚於前也)。

奮迅(分問反考聲云奮進也動也鄭玄箋毛詩云奮振也起也司馬彪注莊子奮武貌也案奮者大鳥在田振羽欲
飛也)。

** 第四百六十卷

已事(音幾後同)。

易為(上移智反葦危反下)。

鎧仗(口代反說文鎧甲也從金從愷枯改反省聲也)。

惌敵(於袁反經文作怨非也音於願反書寫人誤也正體合從宀音綿作惌平聲)。

皆鈍(徒嫰反奴巽反韻英云刃不利)。

拔濟(彭黠反考聲云抽也韻英救也出也廣雅輔也韻詮盡也從扌從手友聲也)。

呵嘖(上呼阿反下音責)。

痛徹(馳􃭯反考聲云迹也毛詩徹通也說文云徹通也或作撤古作􃭰􃭱)。

心髓(雖觜反說文云骨中脂也)。

能辦(白慢反)。

菴沒羅果(梵語果名也或云菴婆羅此即菴羅果)。

半娜娑果(亦梵語果名也形如冬瓜此國竝無也)。

溉灌(上基意反韻英云澆灌也玉篇注也說文溉亦灌也)。

不藉(情夜反韻英云以草藉地也)。

牙莖(幸耕反考聲云草本日莖莖𠏉也)。
一切經音義卷第五



一切經音義卷第六

翻經沙門慧琳撰

音大般若經從四百六十一盡五百一十九
凡七十卷

** 大般若波羅蜜多經第四百六十一

凋落(上丁遙反杜注左傳云凋傷也賈注國語云弊也說文半傷也從冫從周聲也冫音氷經文作彫錯用也下即
各反說文云草木凋襄也從廾廾音草洛聲也經從兩點作落草書訛略也)。

虛偽(上虛字說文從虍虍音呼從丘經從雨作靈不成字下危位反廣雅偽欺也鄭注禮記云假也說文詐也從人
為聲也)。

誣罔(上武扶反杜注左傳誣欺也鄭注禮記妄也謚法曰於事不信曰誣考聲枉也說文加也從言巫聲也下無昉
反象形字俗作冈)。

不憚(唐爛反鄭箋毛詩云畏難也韓詩惡也廣雅驚也古文作𢠸義訓同說文憚忘疾也從心單聲也)。

鼻嗅(休救反韻英鼻取氣也說文以鼻就殠曰齅從鼻臭聲古人只用臭作齅)。

** 第四百六十二卷　第四百六十三卷　第四
百六十四卷　第四百六十五卷

已上四卷
文重不訓

** 第四百六十六卷

四雙(朔牎反顧野王曰雙猶兩也方言云二飛鳥也說文二枚也從二隹隹鳥也從文文手也手持二鳥曰雙經從
反作雙非也)。

八隻(征懌反義解如雙字手持一鳥曰隻經從反作隻非也)。

行漸次行(上行字幸耕反下行字行孟反次字說文云不前不精從欠二聲也次字從二也)。

** 第四百六十七卷　第四百六十八卷

已上兩卷
竝無可音訓

** 第四百六十九卷

(此卷中經文多與前第三百八十一卷中文同從奩底所蹈坦然輞轂覩羅綿等乃至盡四百七十卷逶迤已來竝如前
釋經文重故不訓也)。

交絡(郎各反郭注山海經絡繞也方言韓魏之間謂繞為絡爾雅絡綸也郭璞云綸繩也或作𦃆古字也)。

綺畫(下獲罵反說文云畫界也象田四界聿所以畫之也楚謂之聿吳謂之律燕趙謂之弗秦謂之筆從𤱪一聲𤱪
音躡也)。

纖長(上相閻反前已釋下丈良反說文久遠也從兀兀高遠意也從上久則化變也從倒亡字已上竝說篆文長
字會意字也)。

與趺(上餘渚反說文從􃭲􃭳聲也或作与古字也下府無反古今正字云足上也說文正體從付作跗經從夫作趺
俗字通用或有從不作𧿤非也)。

眼睫(精葉反說文正體作䀹目旁毛也從目夾聲也夾音甲案眼睫眼瞼毛也釋名作􃭴俗字也解云睫插也接也
插於目匡而相接也通俗文從妾作𥇒解云目毛日𥇒史記云目見毫毛而不見䀹插音楚洽反)。

** 第四百七十卷

惇肅(下嵩育反孔注尚書云肅敬也嚴也爾雅肅肅恭也謚法日強德剋義曰肅執心决斷曰肅說文持事謹敬也
從聿在𣶒上戰戰兢兢肅然懼而嚴敬也會意字聿音尼輙反開音恚緣反也)。

那羅延(梵語欲界中天名也一名毘紐天欲求多力者承事供養若精誠祈禱多獲神力也)。

** 第四百七十二卷

四衢(具隅反爾雅云四達謂之衢郭注云交道四出也說文從行瞿聲)。

變易(上兵眷反白虎通云變改常也化也說文從文從䜌聲也下盈益反說文象形字如蜥易一說云上日下月共
為易總九畫陽之數也會意字也)。

將無(即羊反毛詩傳將且也助也儀禮語辭也廣雅欲也說文從肉從寸寸法度也爿聲也爿音牆非是牛)。

𣀩法界(上音怪字從文作􃭵也)。

大族(叢斛反禮記五家為比比隣也五比為閭閭里也西閭為族使之相助葬也爾雅曰父之從祖昆弟為族鄭注
云族聚也集訓云親也本同姓也說文矢鋒也本音子錄反假借字從㫃從矢㫃音焉謇反)。

駞驢(上唐那反俗字也正體作駝玉篇云背有肉鞍能負重善行致遠北方多饒此畜郭注山海經云日行三百里
負重千斤能知水泉所在古今正字𩧐駝二字竝從馬形聲字也橐音託它音陀下驢音呂猪反儀禮云君射於郊用驢
中射說文云似馬而小長耳牛尾從馬盧聲也)。

** 第四百七十三卷　第四百七十四卷　第四
百七十五卷　第四百七十六卷

已上四卷
無可音訓

** 第四百七十七卷

達䋈(奴雅反梵語也此無正翻下賤屠釣除糞之人也)。

無翅(施至反考聲云鳥翼也說文從羽支聲或作翄𦐊𦑧竝古字也)。

** 第四百七十八卷

採菽氏(古譯梵語云大目乾連訛略不正正梵語云摩訶沒特伽羅唐云大採菽氏俗云菉豆子古仙人號
也目乾連是此仙種亦名俱利迦或名拘隸多或云俱律陀皆一人之号)。

** 第四百七十九卷

殉命(巡俊反左傳晉文公卒厚葬始用殉杜預云以人送死生埋曰殉古今正字云亾身從物曰殉說文從歹旬聲
歹音五割反下明柄反考聲凡有九訓所稟以生也告也說文使也道也覩也信也避也告也說文使也從口令聲也)。

撟誑(薑夭反賈注國語云非先王之法曰撟集訓云撟詐也說文撟擅也考聲云妄也顧野玉云假稱謂之撟從手
喬聲經文從矢作矯俗用非本字也)。

肅穆(上肅字此卷前四百七十中已釋下莫卜反爾雅穆敬也毛詩傳美也謚法曰布德執義曰穆中情見貌曰穆
說文穆和也從禾􃭶聲也􃭶音同上􃭶字說文從白小從彡彡音衫也)。

園林(說文從草作薗或從兩點作園竝俗字非正也說文從口袁聲外形內聲字也口音韋也)。

互無(上胡固反說文互交也經作㸦訛變俗也下音無古文奇字中無字也古譯經多用此旡字也)。

烔然(動東反埤蒼云烔烔熱貌也韓詩旱熱也音動者非也)。

摽擊(匹漂反毛詩傳摽落也說文擊也從手票聲音必遙反或從支作𢿏字訓用竝同上𢿏亦棄也經文有從風作
飄錯用飄迴風也旋風也非經義下經亦反顧野王云擊捶打也說文支也從手𣪠聲𣪠音同上支音普卜反)。

諷誦(上風鳳反下徐用反鄭注周禮云倍文曰諷以聲節之曰誦毛詩序上以風化下下以諷刺上說文中二字互
相訓諷即誦也誦亦諷也竝左形右聲經文從公作頌雖通俗用然非本字本音容今故不取)。

幽冥(幼摎反鄭注禮記云幽暗也說文隱也從山𢆶聲𢆶音同上冥字前已釋樛音經由反)。

** 第四百八十卷

兇黨(上勗恭反爾雅兇咎也前文第五十及第三百二十三卷中竝已具釋說文從人在凶下會意字)。

魁膾(上苦瓌反下瓌外反前第一百五卷中已釋)。

不相違(準經義合是違字也經文從夌作􂴧不成字不堪用)。

纔出(藏來反考聲纔􃭷也顧野王云纔猶僅也鄭注禮記音為裁字漢書及東觀漢記諸史書及賈逵注國語竝為
財字說文音讒今不取從糸糸音覓從􂻨􂻨音丑略反㲋即狡兔從兔兔音他固反經從二兔者非也)。

擁衛(上邕拱反蒼頡篇云擁持也考聲護也字書遮也說文作𢹭𢹭抱也從手雝聲今俗作擁下榮喙反王弼注易
衛護也說文宿衛也從行行列也從韋從帀守禦也今隸書略云帀作衛也)。

痊除(七全反莊子曰予病少痊司馬彪云痊亦除也集訓云病瘳也考聲病差也說文從疒音女厄反全聲)。

** 第四百八十一卷

數數(竝霜捉反)。

來嬈(寧鳥反說文擾弄也從女堯聲)。

** 第四百八十二卷

山崖(牙皆反桂苑珠叢云山邊高險也考聲云山澗險岸也說文高邊處也從屵音五割反從隹省聲也)。

􂡻虛(力徵反玉篇陵侵侮也或單作夌說文夌越也從力夌聲也經文多從阜作陵是丘陵也或從水或從冫皆非
本字也)。

如燎(遼銚反周禮墳燭庭燎鄭玄曰墳大也地燭也樹於門外曰墳燭在於門內曰庭燎皆所以照眾為明也說文
放火也從火尞聲尞音遼此上三字前經第九卷音義第一卷末已釋也)。

抆摩(文粉反)。

釁心(昕靳反左傳釁罪也瑕隙也說文象祭竈從酉酉酒也從爨省分聲也經從且作舋俗用不成字)。

谷響(香兩反孔注尚書云若響之應聲說文聲也從音鄉聲鄉字從􃭸音巷從皂皂音鄉古香字也)。

若屬(殊欲反說文屬連也從尾蜀聲經文作屬不成字古文作􃭹􃭹亦屬字也)。

** 第四百八十三卷(無音)

** 第四百八十四卷

幢相(濁江反廣雅幢謂之􃭺􃭺音徒到反方言幢翳也郭璞注云舞者所以自蔽翳身也南楚謂翳曰􃭺􃭺即幢也
說文從巾童聲巾音斤也)。

** 第四百八十五卷

開闡(康姟反文字典說開通也廣雅明也說文張也從門并聲下昌演反韓康伯注繫辭云闡明也蒼頡篇闡亦開
也說文云從門單聲也)。

製造(征例反考聲掣斷也韻英裁作衣裳也蒼頡篇正也說文作𧚳裁衣也從衣制聲也)。

推究(上出佳反考聲窮詰也說文推究也從手隹聲亦假偕字也下鳩宥反毛詩傳云究深也說文窮也從穴
九聲或作𠃙𡧫𠬚􃭻竝是古字)。

尋伺(上祥淫反考聲云尋度也逐也說文繹也理也從又又手也從􃭼從工從寸寸分理之也度人之兩臂曰尋
古文作𡬰會意字也下司恣反考聲察也說文候也從人司聲經作思借音)。

** 第四百八十六卷(無字可音)

** 第四百八十七卷

充溢(引一反爾雅溢盈也廣雅盛也賈注國語餘也說文器滿也從水溢聲也)。

濟恤(下笋律反尚書云惟刑之恤范寗集解恤憂也鄭注周禮賑恤憂貧也說文作卹卹憂也從血卩聲經從恤亦
通用也)。

** 第四百八十八卷(無字可音)

** 第四百八十九卷

(此卷中從循身筯脉已下乃至眵聹等前經五十三卷中已具釋四百一十四卷又重譯)。

** 第四百九十卷

猝􃫶(村訥反周書云卒􃫷急也考聲云倉忙也或作踤或單作卒韻英云忽也說文云犬從草中􃫷出逐人曰卒從
犬卒聲也􃫷字前已釋也)。

不徇(旬俊反尚書云徇于貨色孔安國曰徇求也鵬鳥賦云貪夫徇財烈士徇名是也廣雅述也韻英云自衒名行
曰徇說文正體作𢓈從彳勻聲或作徇亦通彳音丑尺反勻音聿均反)。

迫迮(􃭽格反顧野王曰迫猶逼也蒼頡篇近也急也從辵白聲下阻格反字書迮亦迫也)。

** 第四百九十一卷

所稟(彼錦反孔注尚書云稟受也桂苑珠叢云以米穀賜人曰稟說文從禾㐭聲也㐭音力枕反從示作稟非也)。

譏嫌(幾衣反廣雅譏諫也問也鄭注禮記呵察也考聲怨刾也說文嫌也從言幾聲也下形兼反古今正字云嫌疑
也考聲心惡也說文不平於心也從女兼聲也或從心作嫌)。

鬀除(梯帝反考聲云鬀削髮也說文𩮜髮也從髟弟聲也大人曰髠小兒曰鬀經從刀作剃俗字也梯音體奚反𩮜
音剔髠音几髟音必遙也)。

齊此(上齊細反或從刀作劑考聲云分段也韻詮云分劑也或作􃭾或作齊古字也劑音同上)。

** 第四百九十二卷(無可音訓)

** 第四百九十三卷

無易(盈益反賈注國語云變易也異也孔注尚書云改也字書移也廣雅轉也古文作易象形如蜥蝪蟲形也說文
賈秘書說日月為易字一云從勿省此皆情斷非正也)。

遷動(淺錢反毛詩傳曰遷去也又從也賈注國語易也鄭注禮記云變改也說文登也從辵䙴聲古文從手作𢲸經
作遷俗字也䙴音千下動字李斯書嶧山碑從童作勭古文從彳作㣫說文又從走作𧽿竝同)。

綠縹(力斸反說文云帛青黃色也古文作緜從糸彔聲下漂褾反說文云帛作青白色也綠縹二色同次於大青二
竝左形右聲字斸音冢綠反)。

** 第四百九十四卷　第四百九十五卷　第四
百九十六卷　第四百九十七卷

已上四卷
無字可訓

** 第四百九十八卷

十二京(景迎反說文從口作京今俗從曰作亰非也十二京者數法名也謹案劉洪九京筭經從一至載數
法之名有十五等京當第八千萬億兆京)。

敗壞(排賣反說文敗毀也從攴貝聲今從文支之略也古文作贁下懷怪反說文自破曰壞從土褱聲褱音懷從􃭿
從衣􃭿音大合反)。

衰朽(率歸反考聲衰弱也韻英微也秏也說文草雨衣也象形字也下休柳反孔注尚書云朽腐說文從歹作􃮀與
朽同經文從木俗用亦通也)。

** 第四百九十九卷

滋潤(子思反如順反前文第七十八卷中已具釋)。

氤氳(上音因下威雲反易曰天地網縕萬物化淳廣雅絪絪縕縕元氣也案氤氳祥瑞氣也似雲非雲而輕盈如青
煙從气音氣因昷皆聲也或從糸作絪縕昷音溫從曰從皿會意字也)。

芬馥(上芳文反考聲云芬芬香氣貌也說文土草初生香氣分布也本從􂏱音丑列反今或從草分聲也經文有從
气作氛音墳祥氣也非經義有從香作馚不成字非也下馮福反韓詩云芬馥者香氣貌也從香复聲也)。

推徵(上音吹考聲云窮詰也集訓云審也問也說文排也從手隹聲一說云從隼也下徵陟陵反廣雅徵召也考聲
責也集訓求也說文從微省聲從王文字興說云喻有德者在微賤之間朝庭徵召之故從壬從微)。

** 第五百卷

窣覩波(孫骨反梵語也唐云高顯處亦曰方墳即安如來碎身舍利處也古譯或云蘇偷婆或云塔婆皆梵
語訛轉也)。

掩泥(淹撿反正作揜考聲云掩藏也韻英云襲也說文覆也從手奄聲奄弇音竝同上)。

兵戈(秉明反蒼頡篇云兵柄也廣雅防也世本云蚩尤作兵宋忠注云蚩尤炎帝臣也呂氏春秋云蚩尤利其器械
案兵者威也威者刃也說文兵械也從廾廾音拱持斤刃也籀文從人從干從大作古字也下果禾反鄭注周禮云勾
矛戟也方言云吳揚之間謂戟為戈說文平頭戟也從弋弋音翼一橫之象形也)。

僚佐(上歷彫反下臧箇反前音義第三卷經第一百中已具釋)。

甘蔗(下之夜反)。

** 第五百一卷

􃫶惡(上蒱冐反鄭注周禮云侵陵也爾雅強也廣雅猝也考聲犯也速也字書猛也害也無善也說文疾有所趣也
從􃫸從㬥省聲也􃫸音滔下阿各反考聲不善也集訓陋也說文過也從亞亞醜也從心經文從覀作𢙣因草隸書訛謬
也)。

殄滅(上亭典反孔注尚書云殄絕也鄭注周禮病也爾雅說文皆云盡也從歹㐱聲歹音殘㐱音軫經從爾非也下
綿結反考聲滅亡也韻詮消也說文盡也從水從戌從火或作􃮁會意字也)。

嚻動(上香妖反鄭注周禮云嚻諠也說文嚻動不安靜也器出頭也從頁頁頭也從器省聲也故云器出頭也頁音
頡也)。

纏繞(上徹連反下如沼反前經第三十七卷中已具釋)。

善㩲(達袁反反賈注國語云權秉也執勢謂之權考聲變也何注公羊傳稱也所以別輕重也爾雅始也古今正
字云稱錘也從手雚聲音灌錘音直追反稱音昌證反)。

違拒(上音韋下音巨前經第一百一卷已具釋)。

莫耆(梵語藥名也前第四百二十七卷已說)。

威肅(相昱反孔注尚書云肅悚敬也又云嚴整鄭注禮記云戒也爾雅云肅肅恭也謚法曰強德克義曰肅執心决
斷曰肅說文持事謹敬也從𦘒在𣶒上戰戰兢兢也肅然懼而巖敬也會意字也下從𣶒𣶒音恚緣反)。

軍旅(力舉反孔注尚書云旅眾也周禮云五人為伍五伍為兩四兩為卒五卒為旅說文云軍之五百人也從於從
从从音疾容反古從字也軍字從勹音包)。

蠱道(上姑午反王弼注周易云蠱事也字書云蠱者蠧神也說文云腹中蟲也能病害人謂之蠱或音野亦名野道
也)。

魍魎(上音罔下音兩賈注國語云水怪妖鬼也淮南子云魍魎狀如三歲小兒赤黑色赤目赤爪長耳美髮或從虫
作蝄蜽亦作􃮂魎)。

災橫(上祖來反集訓云天反時曰災字書云天火也俱舍論云飢饉疾疫刀兵也說文從火巛聲巛音同上古今正
字有物擁流會意字也下懷孟反韻詮云非理而來曰橫非禍至曰橫說文從木黃聲也)。

香囊(乃當反考聲云香袋也案香囊者燒香圓器也巧智機關轉而不傾令內常平集訓云有底袋也說文從􃮃從
㯻省􃮃亦聲也􃮃音儜㯻音渾悶反)。

朋黨(匐能反考聲云同師門也同類也太公六韜云友之友謂之朋朋之朋謂之黨鄭注禮記云黨親也孔注尚書
云助也又曰相助匿非曰黨說文從黑尚聲也)。

奮威(上粉問反廣雅奮振也禮記動也韻英振羽也考聲云鳥欲振進也從大從隹從田鳥張毛羽奮飛之象也)。

勇銳(上欲腫反說文勇氣也從力甬聲甬音同上本作勈今相傳作勇古文從心作恿或從戈用作勇皆會意字也
下悅惠反博雅銳銛也銛音息閻反小爾雅銳利也考聲錐刀鋒也說文芒也從金兌聲)。

摩揭陀國(揭音居櫱反梵語中天竺境如來於此國中示現八相成道有金剛座菩提樹遊化聖跡多於
諸國)。

憍薩羅國(中天竺境稍近南陲此國有龍猛菩薩弘化聖跡及引正王為龍樹菩薩鑿黑蜂山以為伽藍
諸精舍各鑄金像量等佛身今猶見在)。

刧比羅國(正梵音云劫比羅伐窣堵國舊名迦比羅衛國或曰迦羅皆梵語訛略也即是釋迦如來降生
之地淨梵王所治之境此國中有鷄足毘富羅山卑鉢羅石窟大迦葉波與千羅漢結集三藏聖教之處)。

吠舍釐國(釐音离古名毘舍離亦名毘耶離皆訛也此國有維摩詰居士故宅及說法處方丈室靈跡頗
多及鹿女千子神迹七百羅漢結集聖教處等)。

栗呫毘王(上隣一反下昌葉反梵語彼國豪族之類涅盤經及維摩等經舊名離車毘童子是剎帝利種
系也)。

吉祥茅國(古名王舍城即摩揭陀國之正中心古先君王之所都處多出𠢧上吉祥香茅因以為名亦
名上茅城崇山四周以為外郭西通陿徑卉木繁榮羯尼迦樹盈滿其中春陽花發爛然金色迦蘭陀竹園在山城門北
俯臨其側耆闍崛山在此山城之內王城外也)。

** 第五百三卷

氛郁(芳文反說文云祥氣也香氣也瑞氣也或作雰下於六反考聲云郁郁亦香氣盛貌也從邑有聲)。

旛鐸(上嬔䊟反韻英云旌旗總名也字書旛旐也今以五綵間錯或畫花菓鳥獸懸之說文旛胡也從於番聲
也嬔音旛萬反䊟音無煩反下唐洛反古者軍法兩司馬執鐸文事奮木鐸金鈴木舌也武事奮金鐸金鈴鐵舌也說文
大鈴也從金睪聲也)。

負債(上扶武反鄭注禮記云負恃也說文從人守貝有所恃也又云受貸不黨故人下有貝會意字也俗從力或
從刀竝非字意下側戒反韻英云負財也)。

能煥(歡貫反何注論語云煥明也從火奐聲也奐音同上)。

腫皰(上鍾勇反下炮貌反考聲云面上細瘡也說文面生氣蒼頡從皮包聲經從疒作疱或從面作靤竝俗字也疒
音女厄反)。

眩瞖枯涸箱篋莖榦(已上等字前音義第三卷經第一百二十八卷中已訓釋請撿前文)。

蔭影(上飲今反下英景反)。

一粒(臨邑反凡粟數粒也)。

** 第五百四卷

迷謬(糜救反鄭注禮記云謬誤也方言詐也廣雅欺也謚法曰名與實乖曰謬說文云狂者之妄言也從言從翏翏
亦聲也翏音力幼反經從尒非也)。

** 第五百五卷

珊覩史多(上桑安反梵語也上方欲界中天名也古名兜率陀或云兜術皆訛略也唐云知足以下天多
放逸上天多闇鈍受樂不進故云知足一生補處最後身菩薩多作此天王當來彌勒見今在彼天為王)。

** 第五百六卷

地獄(虐錄反急就章云皐陶始造獄堯臣名也玉篇云囚繫之所因名為獄杜預注周禮云爭財曰訟爭罪曰獄風
俗通云三王為獄夏曰夏臺殷曰羑里周曰囹圄自秦漢已還通名為獄說文云獄确也确音苦角反獄字從犾魚斤反
二犬相嚙中心言者訟也會意字二犬所以守也經言地獄者冥司幽繫之所也在世界之下故云地獄案俱舍論頌云
　此下過二萬　無間深廣周　上七捺（奴割反）洛迦八增皆十六　謂塘（音唐）煨（烏雷反）屍冀鋒刃烈河
增各住彼四方餘八寒地獄此皆大地獄名也)。

作廣作陿(霞甲反禮記云廣則容姦陿則思欲考聲云陿隘也（櫻介反）玉篇云迫隘不廣大也經文從
犬作狹誤也乃是狹習字也凡犬馬所以狹習之故從犬又輕傷也甚乖經意或有從阝音負作陜亦非也此字又音式
染反陜州字也說文作陿從阝音負從匚音方夾聲)。

胞胎(上已交反古文本作包象形字也石經作胞相傳音為普包反非也說文云婦人懷姙而甚反兒生衣也從勹
音包從已音似在勹中象子未成形字也孔注尚書云包裹也下他來反說文云女人懷姙未生也從肉台聲也)。

匱法(遠位反考聲云遺窮也前經第三百九十一卷已釋)。

􃬗迫(上曲拱反爾雅恐懼也經文作恐俗字也說文正體從工從手從⺄從心作􃬗今𨽾書因草作恐又誤作恐漸
訛失正體也古文作𢖶下班陌反蒼頡篇云迫近也廣雅迫陿也考聲云迫逼也隘也)。

備遭(上平媚反顧野王云僃防也鄭玄僃救也賈注國語云僃具也說文備慎也從人從用從荀省聲也或作備經
文作備俗字也下祖勞反考聲遭逢也橫及也說文遭遇也從辵曹聲也或作傮亦同也亦作𣩒𣩒𣧩也)。

循環(上夕遵反韻英云按行也考聲云順也從也說文云循行也從彳丑尺反從盾音順聲也經文從人又豎畫從
千作􃮄非也下華關反鄭眾注周禮云環旋也鄭玄曰環圍也何休注公羊傳云環遶也說文云從玉從睘聲也)。

薄劣(上傍莫反字書云不厚也說文從草溥蒲莫反聲也下力惙反廣雅劣少也說文云劣弱也或從忄音心作􂠭
古字也)。

飢羸(上几宜反考聲云腹中空也韻英云乏食也蒼頡篇云飢餧也說文云飢餓也從食几聲也或作𩚮古字也下
力追反考聲云羸者瘦極也說也從羊𣎆聲也羸字從亡從口從肉從羊丮音隱作羸羸力追反)。

工匠(情樣反說文云木工也考聲云巧人也從斤斤斧也從匚音方匚者作器也經文作匠非)。

猥雜(上烏賄呼每反下才合反前經第四百三十五卷中已釋)。

盲瞎(上莫耕反說文云目無眸子曰盲下呼八反字書云目不見物也又云一眼無睛也或作𣎅古字也)。

黧黮(上力遲反通俗文云班黑曰黧考聲云面𩓀七巡反黑也又云黑而復黃色也前文第四百三十五卷已釋下
他感反楚辭云黤烏感反黮不明淨也說文云桒葚之黑色也聲類云如漆色也前四百三十五卷已釋)。

窮顇(情遂反前經第一百八十一卷已釋)。

頑嚚(上瓦關反廣雅頑鈍也前經第一百八十一卷已釋訖)。

輕誚(情曜反考聲云責讓也笑也蒼頡篇云訶也說文云嬈也或作譙從言肖聲也)。

險阻(上香掩反玉篇云險難也杜預注左傳云險惡也賈逵注國語云險危也方言云險高也爾雅險邪也說文險
從阜僉七廉反聲也下莊所反王肅曰阻難也韓詩云阻憂也又云阻險也杜預注左傳云阻疑也說文云從阜從苴精
余反省聲也)。

拒逆(上渠圄反韻英云拒格也廣雅拒捍音旱也說文云拒抗也苦浪反韻詮云拒違也)。

蝸蠃(上古華反小螺也魯和反下盧和反經中作螺俗字也非正體爾雅云附蠃音夷蝓也郭璞云即蝸牛也說
文亦云蠃蝸牛類而形大出海中種種形狀而不一也)。

爤𡊅(上羅旦反方言云火熟曰爛下夫問反韻英云糞棄也或作􃮅經文作糞俗字)。

慣習(卦患反前第四百三十八卷已釋爾雅慣習也言久習於事曰慣說文作遦從辵丑略反貫聲也經文有作串
俗字也非正體也)。

耽著(多甘反前經第三百三十一卷已釋訖)。

輕懱(眠鱉反說文云懱輕㑥也從心蔑聲經文單作蔑略也是目勞無精欲睡非經義也)。

** 第五百七卷

相著(持略反)。

甘蔗(之夜反文字釋訓云甘蔗美草名也汁可煎為砂糖說文藷也從草從遮省聲也)。

劬勞(強于反考聲云劬勤也劬亦勞也下勒刀反賈逵云勞疲也爾雅云勞勤也說文勞劇也從力案用力者勞也)。

** 第五百八卷

涉壙(上時葉反韻英云涉歷也考聲云涉渡水也古作􃬷說文云徒行厲水也從步從水下苦晃反毛詩傳云壙空
也廣雅大也考聲云壙埌音浪原野遠貌也經文從日作曠誤也或從心作懭或作懬遠也懭意失也似通)。

險道(上香撿反國語前經第五百六卷已具釋訖)。

放𤘴(下莫卜反郭璞注方言云牧謂養牛馬也顧野王云牧者畜養總名非只牧養牛馬也說文云養牛馬人也從
攴普卜反從牛攴字今作攵)。

懷孕(上胡乖反下羊證反前經第四百三十八卷已釋)。

嬈惱(寧鳥反說文云女惑於男也古文作嬲也)。

** 第五百九卷

能阻(莊所反阻難也)。

讚勵(力制反勵勉也)。

辯久(皮免反辯猶慧也)。

卒生(倉訥反周禮云暴急也考聲云倉忙也遽音渠也正體作猝或作踤竝同經文作卒略而不備也字與兵卒相
參故言之)。

欠㰦(墟據反前四百四十已釋埤蒼云張口欠㰦出氣也經文從口作呿者誤也)。

躁擾(上灾告反下穰少反前第四百四十已具釋訖)。

憍逸(上居􂎊反廣雅憍自高玉篇憍慢又經文從右作憍俗字非正也)。

僕隸(上蒲木反毛詩傳曰僕附也考聲云僕使也僕僮也顧野王云御車者也說文云給事之者從人從菐菐亦聲
菐音卜古文作䑑下力計反考聲隸賤屬也僕也案隸者賤臣也說文云附著也正體作隸從隶音弟柰聲也經文從入
從米作􃮆謬也俗字)。

黠不(上遐軋反軋烏八反前經第四百四十卷中已具釋訖)。

規摸(上鷄維反顧野王云規圓而矩方也孟子曰不規矩不能方圓是也鄭玄云規正圓器也考聲云規圓正也度
也徒各反說文規有也從夫見聲下其胡反前第四百三十卷已具釋訖)。

迦遮末尼(梵語寶名也此寶非殊勝石玉之類珠之異名耳)。

深奧(上傷任反考聲云深不可測也說文云從水𥥍聲也下烏告反爾雅云西南隅謂之奧說文云奧亦㴱也從釆
白慢反從大作奧也)。

猒足(伊閻反)。

但畜(許六反)。

慳恡(上口閑反下離鎮反)。

無暇(胡嫁反字書云暇閑也)。

慊恨(上形兼反韻英云嫌恨也前經第四百四十一卷已具釋也)。

** 第五百一十卷

醫療(上於基反下力召反變體時用字也說文正體從樂作𤻲訓釋與下同鄭玄注周禮云止病曰療杜注左傳云
療治也古今正字治病也從疒女厄反尞力召反聲也)。

病悆(余恕反韻英云和悅也考聲云悆安也韻集云天子疾曰不悆尚書云有疾不悆孔曰不悅豫也說文云悆豫
也從心余聲也經文或有病愈以主反亦通集訓云愈疾差也益也孔安國注論語云愈勝也玉篇云病差為愈說文愈
字從舟從刂古外反會意字也)。

蚊蝱(上勿芬反說文作蟁古文奇字從昏作𧎪避　太宗廟諱改民從昏也。經中蚉俗字也說文云齧霓結反人飛
虫子也。爾雅云鷏音田蟁母郭璞云似烏𪇰音駇而大黃白雜文鳴如鴿。今江東呼為蚊母俗說此鳥常吐出蚊虫故名
蚊母。異苑曰水虫化為蚊子。下謀耕反。聲類云蟲嚙人似蠅以繒反而大。案蝱虫其實似蜂而大小似蠅也。說文云嚙人
飛虫也。生山澤川谷草花中化或於麞音章鹿腦中化生。從鹿鼻中噴出。普悶反。形大者曰蝱。一名木蝱。一名蜚音非蝱
形小斑文者曰􃬡音暫。􃬡似蠅也)。

蛇蠆(上時遮反毛詩云惟虺音毀惟虵易曰龍虵之蟄持立反古文象形􃮇小篆作􃮈說文作它隸書作也相因漸
變也蔡邕石經加虫作蛇字書云蛇虺毒虫也經文作虵轉變俗字也下勅芥反考聲云蠆蝎也音歇或作𧓵說文蠆
毒虫也從虫苗是象形篆書作􃮉象蠍形)。

非陿(胡甲反前經已具釋)。

** 第五百一十一卷

飄轉(上匹遙反郭璞注爾雅云飄旋風也毛詩傳曰飄風暴起之風也)。

如氾(敷陷反古今正字云汎浮也普也說文亦同從水從范省聲也或作泛或作氾大同而小異也皆水流漂蕩貌)。

浮囊(附無反韻英云浮泛也廣雅浮漂也鄭玄注禮記云在上曰浮賈逵注國語云浮輕也說文浮泛也從水孚聲
也下諾即反韻英云囊橐也音託集訓云有底曰囊無底曰橐又云大曰囊小曰橐皆盛物具也小篆從橐音混省從
􃮊女耕反從衣案經言浮囊者氣囊也欲渡大海憑此氣囊輕浮之力也)。

坏瓶(上普梅反前四百四十四卷已釋下蒲冥反集訓云汲水盛漿之器也考聲云似罃烏耕反而口小)。

** 第五百一十二卷

將帥(上精相反考聲云將君也字書云軍主也兵帥也六軍鏡曰夫為將者必須六行五才四義三操一守有此僃
行名為良將也說文云將率也從寸從醫省聲也下襄類反韻英云將率也考聲云統領也集訓云軍將也或作𧗵說
文又音山律反𧗿亦將也)。

卵㲉(上落管反說文云凡物無乳者卵生也象形古文作􃮋小篆作􃮌隷書作卵下苦角反集訓云鳥卵皮曰㲉考
聲云卵空也從卵𣪊苦角反省聲也)。

淳熟(上時倫反前經第百四十六卷已具釋訖下時陸反考聲云熟成也爛也見方言文字集略云合食也字樣作
􃮍說文從灬音熛孰聲也)。

為貌(莫豹反前經第四百四十六卷已具釋)。

牽引(上啟賢反考聲云牽連也廣雅牽挽也說文云牽引前也從牛從宀音緜玄聲也或作牽或作掔古字也下余
忍反杜預注左傳云引導也賈逵注國語云引伸也爾雅引陳也說文云引開弓也從弓厂音曳聲也古文從扌音手從
弓作㧈)。

** 第五百一十三卷

比度(上卑履反集訓云比類也考聲云比竝也說文云相與比敘也從反从也二人為从古從字反从為比故云反
从下唐落反考聲云度量也集訓云揆度也或作𢜬亦同說文法制也從又從􃮎省聲也或作㡯􃮏三體皆古字也)。

有翄(施至反說文云鳥翼也或作翄翨皆古字也今經中作翅俗字亦通)。

猶豫(上音由下余度反禮記云卜筮所以决嫌疑定猶豫是也字書云猶豫者不定之辭也解字如前第三百二十
五卷中具釋)。

** 第五百一十四卷

扇搋半擇迦(梵語也此譯為黃門上搋音勅加反次擇音宅下迦音居佉反黃門者為男根不備設有
備者亦不能生子其類有五具如音義第三卷中已具列不能繁敘)。

癲癎(上丁堅反廣雅癲狂也毛詩箋曰癲病也聲類云癲風病也或作瘨亦作蹎下音閑集訓云小兒瘨病也說文
云風病也從疒女厄反從間聲也或作𤺛亦通也)。

蟣蝨(上居擬反說文云蝨子也韻英云蝨卵也即短反下所乙反字要云衣中嚙人䖝也說文蝨字從卂音信從䖵
音昆今經文相傳從半風作虱者非也)。

不侚(巡𨳝反集訓云以身從物曰侚考聲云侚遠也文云侚疾也從人旬聲也或作􃬩古字也)。

恃怙(上時止反考聲云恃依也集訓云恃負也乘負倚憑也說文云恃賴也從心寺聲也下胡古反說文怙恃也從
忄音心從祜胡古反省聲)。

** 第五百一十五卷

呵諫(加鴈反鄭玄注周禮云諫正也以道正人也尚書云后從諫則聖白虎通云諫者間也更也是非相間革更其
行人懷五常故諫有五所謂諷諫從諫規諫指諫譎諫等是也說文亦云諫正也從言柬音間聲也)。

被帶(下當奈反前第四百四十九卷已具釋)。

剎那(上音察梵語時名也俱舍論頌曰　百二十剎那　為怛剎那量臘縛此六十　此三十須臾　共成一晝夜
　謹案此頌一日一夜有三十須臾。每一須臾計有三十臘縛。又於一臘縛之中計有六十怛剎那。又於一怛剎那之中
分為一百二十剎那。時中迅促不過剎那。今依此國曆法凡一日一夜有十二時共分為一百刻每時分得八刻少強約
其大數均分從寅至丣一時之中計有五十四萬剎那。餘時准此計一日一夜總六百四十八萬剎那。若以每刻分之即
一刻之中約有七萬剎那時也言極迅疾促於瞬息也)。

籌量(上長留反鄭玄注儀禮云籌筭也說文籌壺矢也從竹壽聲)。

** 第五百一十六卷

測度(上楚力反鄭玄注周禮云測猶度也不知廣深曰測說文從水則聲也下徒洛反)。

焦炷(上即姚反下音注前經第四百五十卷已具釋訖)。

顦顇(上情遙反下情遂反前經第四百五十一卷已具釋)。

矛䂎(上莫候反下倉亂反前經第四百五十一卷已具釋訖)。

懶憜(上勒坦反下徒臥反考聲不勤也說文云不敬也從心隋聲也)。

撥無(上補末反廣雅撥除也鄭玄云撥拂也說文從扌音手發聲)。

** 第五百一十七卷

堆阜(上都雷反王逸注楚詞云堆高也考聲云土之高貌也又云堆聚也集訓云丘阜高狀也說文作陮陮隗五罪
反京也從阜從隹省聲也經文作塠俗字也下阜音負爾雅云高平曰陸大陸曰阜廣雅云丘無石曰阜說文云山無
石曰阜古文作𨸏􃮐象形)。

溝坑(上古候反周禮云通水曰溝桂苑珠叢云邑中之瀆通水也說文云水𤅋也廣四尺深四尺從水冓鉤后反聲
也下苦耕反爾雅坑墟也考聲云坑坎也古今正字云坑壍青焰反或作阬從土亢聲)。

株杭(上知揄反考聲云殺樹之餘曰株說文云木根也從木朱聲也下五骨反韻英云樹無枝曰杌或作兀)。

平坦(他旦反廣雅坦平也又云坦明也王弼注周易云坦坦無險阸烏介反蒼頡篇云坦著也說文云坦安也從土
旦聲也)。

池沼(直离反孔安國注尚書云停水曰池說文池陂也從水從馳省聲也下之繞反左傳云沼亦池也字書云陂池
曰沼說文沼池也從水召聲也召字從刀從口經中作𠮦訛也)。

瓦礫(上五寡反說文云瓦土器也象形用以葢屋牝毘胤反曰瓪音板牡音母曰㼧音同下力的反說文云礫小石
也亦碎石也麤砂也今經云瓦礫者喻破瓦碎石弃擲之者)。

統攝(上他貢反考聲云統領也緒也古今正字云統紀也從糸音覓糸者細絲也充聲也下施葉反考聲云兼統也
斂也說文云引持也從扌音手聶泥涉反聲也)。

熱痰(上然折反考聲云熱暑也釋名云爇而悅反如火燒爇也說文云熱溫也從火埶音爇聲也下唐藍反考聲云
胷膈中水病集訓亦云胷中水病也古今正字云從疒女厄反從談省聲也)。

潛伏(上寂鹽反爾雅潛沉也廣雅潛沒也說文涉水也從水朁七敢反聲也經從二天作潛非也下馮福反集訓云
伏隱也廣雅伏藏也說文云伏伺也伏伺人也故從人從犬會意字也)。

翱翔(上我高反下徐羊反鄭玄箋毛詩云翱翔猶逍遙也韓詩云翱翔遊也爾雅翱翔鳥飛也集訓曰翱翔高飛也
考聲云鳥飛往來緩緩貌也古作翔說文云翱翔迴飛也竝從羽臯音高羊皆聲也)。

箭筈(上將線反考聲云竹名也似篠音狄而小大葉可以為矢音始因名矢為箭說文箭矢也從竹前聲也下枯活
反考聲云箭口也案箭筈者受弦之口也經文從木作栝亦通正體從竹從栝省聲也栝音闊糖栝也)。

** 第五百一十八卷

一巷(學降反毛詩云里間道也史記云永巷者宮內小道也說文云邑里中道也言在邑中故從二邑共作巷會意
字篆文作巷爾雅作衖古文作𨜕)。

唐捐(上徒即反字書云唐虛玉篇云唐徒也考聲云言而不當也說文云唐大言也從口庚古行反聲也下悅淵反)。

稟性(彼錦反孔注尚書云稟受也說文云賜穀也從禾㐭力錦反聲也)。

昧鈍(上莫佩反集訓云昧冥也廣雅昧闇也韓康伯云日入為昧韻英云昧暗不明也說文從日從抹省聲也下徒
頓反蒼頡篇云鈍頑也案頑者識暗濁也韻英云兵刃不利也說文云鈍錭大牢反錭頑鈍也從金屯音豚聲也)。

塚間(知隴反前經第四百五十三卷已釋)。

廉儉(上力鹽反下渠儼反前經第四百五十三卷已具釋訖)。

瑞相(時偽反周禮典瑞掌玉瑞鄭玄云瑞符信也案典瑞者若今之符寶印也蒼頡云瑞應也顧野王曰王者盛德
感乎乾坤故天地應之以信瑞也德感乎山川丘陵則芝草植也制禮作樂則祥風至皆是祥瑞也說文云瑞信玉也從
玉耑省聲也)。

矯現(上居夭反前中第四百一十五卷已具釋)。

羅剎娑(梵語鬼名子字轉舌長聲呼古譯但云羅剎此類鬼神有業通力飛行自在食啖眾生血肉最大
兇惡其羅剎女別有國土居大海洲島以其神力能變姝麗之容媚惑於人善誘而食之竝如佛本行經中所說)。

** 第五百一十九卷

能紹(市繞反說文緊糺也前經第四百五十四卷已釋)。
一切經音義卷第六



一切經音義卷第七

翻經沙門慧琳撰

音大般若經從五百二十盡五百六十五凡
四十六卷

** 大般若波羅蜜多經卷第五百二十卷

戰慄(上旃善反顧野王云戰懼也毛詩云戰戰兢兢案戰戰兢兢恐懼皃也爾雅云戰動也郭璞云恐動趍步也或
作𢥇古文作𣥭下隣一反集訓曰戰慄懼也字書云憂慼也考聲云謹敬也從忄栗聲也忄音心)。

源底(上愚袁反禮記云達於禮樂之源鄭玄曰源本也廣雅萬物之本曰源說文作厡或作原古字也)。

伴侶(上傍漫反王逸注楚辭云伴旅也韻英云伴儔侶也說文云大皃從人半聲也半字從八從牛作半也俗作半
謬也儔音長流反下力舉反廣雅侶伴也或作旅古今正字云侶儷也從人呂聲也呂字象脊骨之形也儷音麗)。

勃惡(上蒲沒反前經第四百二十九卷已具釋訖)。

履踐(上梨旨反下錢演反前第四百五十五卷已釋)。

挑目(體遙反韻詮云挑撥也考聲云挑抉縈悅反字書云從扌音手兆聲也經中或有從木作桃徒刀反非也或從
刀亦作𠛪亦通用)。

㓷鼻(上魚器反前經第四百五十五卷已釋訖也)。

鋸解(上居御反國語云中刑用刀鋸賈逵曰以刀有所鋸斷謂大辟宮㓷音義刖音月等刑是也蒼頡篇云截物鋸
也說文云搶戚陽反搪也音唐從金居聲也考聲云搶搪者鋸也方言云鋸之異名也下隹買反考聲云解釋也判也分
也)。

交涉(常業反蒼頡篇云水中行為涉歷也說文徒行厲水曰涉從步沝之蘂反聲也古作􃬷也)。

琰魔王(梵語冥司鬼王名也舊云閻羅王經文作剡尸染反魔皆訛略不正也正梵音云琰閻奄反摩古人
譯為平等)。

黧黑(上力知反通俗文云斑黑曰黧考聲云面𩓀七遵反黑也而黃色也又音禮𠔃反文字音義云黧老黑色也
從黑從䵑省聲也)。

謬誤(上眉救反韻英云謬誤也韻詮云詐𡚶也廣雅云謬欺也謚法曰名與實爽曰謬說文云狂者之𡚶言也從言
翏六幼反聲也或作嘐下五故反字書云詿公賣反誤也漢書云所為詿誤皆赦除之是也左氏傳曰為人得罪曰誤也
說文誤謬也從言吳聲)。

欲扣(苦厚反前經第四百五十六卷已具釋訖)。

** 第五百二十一卷

析為(星積反前經第四百五十六卷已具釋訖)。

霑彼(輒廉反韓詩云霑溺也考聲云小濕也尸執反禮記孔子曰雨霑服失容顧野王云霑濡耳珠反也文字集略
作沾略也說文霑𩃵也音染從雨沾聲也)。

滴數(丁歷反考聲云水落也或作𤁷說文云水灓注也力桓反灓漏流也字書云水滴也經文從水作渧俗字也下
霜句反)。

不齅(休救反前經第四百五十六卷已具釋訖)。

** 第五百二十二卷(無字可音訓)

** 第五百二十三卷

嫌害(上刑閻反考聲云心惡也烏固反說文云不平於心也又云嫌疑也從女兼聲也下何賴反蒼頡篇云害賊也
廣雅害割也考聲云害妨也或作夆音害相遮要平聲夆亭名也說文云害傷也從宀音綿從口從夆省聲也)。

遜謝(孫寸反韻英云遜恭也考聲云遜避也集訓云避位而去也說文云遜遁也從辵丑略反孫聲也或從心作遜
亦同下夕夜反考聲云拜恩也裁也告也從言射聲也)。

危脆(清歲反廣雅脆弱也顧野王云脆愞也奴乱反或作膬考聲云肉肥也耎也而兖反說文云肉耎易斷也
從肉從絕省聲也經從危作脆非也)。

塊等(恢碓反儀禮云𥨊苫枕塊是也韻英云土塊也說文云土􃮑也匹剝反從土從鬼省聲愧五猥反或作𠙽象
形字也一云土堛被逼反堛塊之異名也)。

** 第五百二十四卷

沮壞(上牆呂反廣雅沮塗也毛詩傳云沮亦壞也又云沮止也從水且七胥反聲也下懷䠿反聵五壞反集訓云
壞敗也韻詮云自破曰壞從土從褱省聲)。

菴沒羅果(梵語果名也亦名菴波羅即菴羅果也)。

牟娜娑果(亦梵語果名也此果形如冬苽此國無)。

溉灌(上基懿反於戲反韻英云澆灌也說文云溉亦灌也顧野王云溉猶灌注也從水既聲也)。

** 第五百二十五卷　第五百二十六卷
第五百二十七卷　第五百二十八卷

已上四卷多與前文同無可音訓

** 第五百二十九卷

蘇扇多(梵語佛名也唐名妙息灾)。

撞擊(上濁江反顧野王云撞猶擊也廣雅撞刺妻亦反也說文云撞擣也從扌音手童聲也)。

訶責(虎珂反考聲云訶􃮒也音毀怒也集訓云訶責也韻英云叱怒也經作阿亦通下莊革反說文責求也從貝
從朿音刺省聲也說文作𧵩古字也)。

** 第五百三十卷

慚愧(上藏含反下歸畏反二字互相訓也)。

耽著(都甘反韻英云躭好也好呼奧反考聲云躭翫也著也從身從躭都甘反省聲也)。

芭蕉(上補葩反下即消反宿根草樹名也所在皆有本出交阯字指云子可食葉如席可以為布也)。

** 第五百三十一卷　第五百三十二卷

已上兩卷中又說三十二大人相􃮓經第一
卷及第四百一卷并第四百七十九等已重
音釋更不繁述

** 第五百三十三卷　第五百三十四卷
第五百三十五卷　(已上三卷竝無難字音訓者)

** 第五百三十六卷

獵者(力葉反賈逵注國語云獵取也爾雅獵虐也郭璞曰陵獵暴虐也案畋音田狩為獵從犬巤聲也畋音田巤音
同上也)。

劇苦(奇逆反蒼頡篇云劇病篤也集訓曰病篤增甚之辭也方言云病之少愈謂之劇古今正字云從刀豦聲也經
文作劇俗字也非正體也豦音渠也)。

懶憜(上勒幹反考聲云不勤也說文云懈怠也從心賴聲也或從女作嬾一云臥食曰嬾下徒臥反廣雅云憜嬾也
說文云憜不敬也從心隋聲也韻英云憜懈也或作墮誤也或作𢞑古字也)。

無翼(羊軄反孔注尚書云翼輔也說文云翼翅也從羽異聲也)。

資糧(力強反或作粮集訓云糧儲食也說文云糧穀也從米量聲也經文云菩提資糧菩提者無上道資糧者六度
萬行也)。

** 第五百三十七卷

贍部洲(常焰反南洲也舊名閻浮提訛也義如前第一卷中已具釋下三洲准此)。

𠢧身洲(東洲也)。

牛貨洲(西洲也)。

俱盧洲(北洲也具如前說)。

毘柰邪(梵語戒律藏也亦名調伏藏)。

諸響(虛兩反空谷應聲也)。

陽焰(熱時遙望地上屋上陽氣也似焰非焰故名陽焰如幻如化)。

尋香城(舊云乾闥婆城梵語也音義第一卷中已具釋訖也)。

憺怕(上唐濫反下普百反淮南子云憺滿也怕靜也桂苑珠藂云憺怕者心志滿足也字書云無戲論也韻英云安
靜也經文作淡泊或作澹泊皆非也古今正字云憺字從忄詹聲也怕字亦從心白聲也)。

** 第五百三十八卷(無字可音訓)

** 第五百三十九卷

問詰(輕逸反鄭玄注禮記云詰為問其罪也廣雅云詰責也說文云詰問也從言吉聲也)。

酬荅(上時流反毛詩傳曰酬報也鄭玄云酬厚也說文酬勸也從酉州聲也下當納反韻英云荅對也考聲云荅然
也古今正字云荅字從廾草合聲也正體作𣌭從合從日千月反古字也今通作荅訛失本體也)。

滯礙(上直例反王逸注楚辞云滯留也賈逵注國語云滯久也說文云滯礙也從水帶聲也下我盖反廣雅礙距也
說文云礙止也從石疑聲也)。

四衢(具于反爾雅云一達謂之路四達謂之衢郭璞云交道四出也說文亦同從行瞿其于反聲也)。

掩泥(或作揜同淹撿反集訓云掩藏也韻英云掩覆也說文云掩斂也從扌音手奄聲也亦作弇也)。

窣堵波(梵語也此即是佛碎身靈骨舍利塼塔也舊曰浮圖)。

殄滅(上田現反孔安國注尚書云殄絕也爾雅殄盡也說文亦同從歹㐱聲也下綿結反考聲云滅亡也韻英云滅
沒也集訓云滅絕也韻詮云滅消也說文滅盡也從水從戌從火戌是火墓戌中有相水滅火故從水從戌或作滅亦
通也)。

莫耆(梵語解毒藥名也此藥多出大雪山能解一切諸毒此國無也)。

螫噉(上舒隻反又訶各反二音並通說文蟲行毒也蠆也從虫赦聲也下澹敢反考聲云喫也爾雅噉吞也古今正
字云噉食也從口敢聲也說文噉譙也或作啖或作啗並同)。

** 第五百四十卷

蠱道(上公五反字書云蟲蠧神也音姑春秋傳曰皿蟲為蠱晦淫之所生易曰幹父之蠱王弼注云蠱猶事也又
音為野亦云野道也皆厭禱之類也)。

魍魎(上亡昉反下力享反考聲云魍魎水神也亦是邪鬼也淮南子云魍魎狀如三歲小兒赤黑色赤目赤爪
長耳美髮國語云水怪妖鬼也或作𧈿蜽或作􃮔􃮕並皆通用)。

香囊(乃唐反考聲云斜口香袋也案香囊者燒香器物也以銅䥫金銀昤曨圓作內有香囊機關巧智雖外縱撗圓
轉而內常平能使不傾妃后貴人之所用之也)。

盛貯(上音成平聲字也下張呂反考聲云積財也說文貯積也從貝宁聲也或作􃮖盛米器也)。

寶函(霞巖反古文作㮀或作椷考聲云木匧也說文作函函篋也桂苑珠藂云盛經書盛珍寶器物也經文作函亦
通用)。

竭誠(渠徹反集訓云竭水盡也爾雅竭盡也孔安國注論語云盡忠節不愛其身也說文從立曷聲也下音誠爾雅
誠信也博雅誠敬也案誠猶實也)。

殀歿(上妖嬌反考聲云少死曰殀杜預注左傳云短折曰殀古今正字從歹夭聲也下摸骨反孔安國注尚書云歿
死也鄭玄注禮記云歿殄也毛詩傳曰沒盡也說文云從歹殳聲)。

譴罰(上企見反廣雅譴責也蒼頡篇云譴呵也桂苑珠叢云譴謫竹革反問也從言遣聲也下煩韈反尚書云墨罰
之屬千剕罰之屬五百考聲云加罪於人曰罰說文云小罪也從刀從詈音利詈字從𠕀從言為正經從四誤也蔡邕石
經從寸作罸誤也)。

勃惡(上蒲沒反廣雅勃盛也玉篇勃暴盛也韻英云勃起也說文云勃排也從力孛聲)。

奮威(上分問反廣雅奮起也進也從大從隹隹鳥也從田字書云大鳥在田張毛羽欲飛曰奮)。

勇銳(營慧反博雅銳鉆利也考聲云錐音隹刀鋒也說文云鋒芒也從金兌省聲也)。

** 第五百四十一卷

缺減(上犬悅反。聲類從垂作𡙇。說文云􃇩瓦器也小口罌說文𡙇字正從缶作鈌。郭璞注爾雅云􃇩盆也。蒼頡篇云
缺虧也。顧野王曰缺猶玷也。說文器破也從􃇩從决省聲也下減字有兩音並是上聲從水從咸點畫一種音訓所用
意義即別本音耕斬反。考聲云損之令少曰減。說文減損也今不取又音咸黯反字典曰自耗欠下曰減集訓亦云減耗
也。字書云欠少也。今取此後音咸黯反。於文穩便也)。

𤸃極(色甃反爾雅瘦瘠也音藉文字集略云肌肉減耗也說文瘦臞也正體作𤸃今通作瘦俗字也爾雅臞瘠也說
文云瘠少肉也從疒叜聲也)。

氛郁(上芳文反說文云祥氣也或作零零氣也或作雰下於六反考聲云香氣郁郁也)。

鮮淨(星牋反考聲云鮮好也字書云鮮新也說文鮮善也又作鱻說文鱻精也)。

幰蓋(上鄉偃反釋名云車幰䋄也所以禦熱也聲類云車上幰蓋也玉篇云布張車上為幰說文闕也)。

􃮗鐸(上妨蕃反說文云旌旗總名也今幢旛旌旗之類也以五彩間錯懸於幢竿之上名曰旛旗下唐落反說文云
大鈴也從金睪聲也軍法五人為伍五伍為兩兩司馬執鐸金鈴也)。

腫疱(上燭勇反考聲云腫病也說文云腫癰也從肉重聲也下白兒反桂苑珠藂云人面上熱氣所生瘡名疱說文
云面上風氣瘡也從疒包聲也或從面作靤或作􃮘並同一云面上細瘡也)。

枯涸(上康姑反賈逵注國語云枯槀也說文云木槀槀木枯也從木古聲也下何鐸反賈逵注國語云涸涸竭也廣
雅涸盡也說文云涸竭也案涸水乾竭也從水固聲也)。

衣裹(戈火反考聲云裹苞也)。

箱篋(上息將反字林云箱竹器也韻英云盛書盛衣器物名也考聲云篋屬也案淺曰箱深曰篋下謙頰反考聲云
篋椷也音咸字書云箱屬也說文云篋笥也從匧聲也匧或從木作􃬖􃬖皆通也)。

拔濟(上辦八反考聲云拔抽也救也桂苑珠藂云引出也說文云拔擢也從扌犮聲也下精曳反孔注尚書云濟
渡也杜注左傳云濟益也賈注國語云濟成也古今正字云從水齊聲也)。

迷謬(縻右反鄭玄云謬誤也廣雅謬欺也方言謬詐也謚法名與實乖曰謬劉熙曰謬差也說文云謬從言翏聲也
經文從尒作謬俗字也非正體也)。

陿劣(上咸甲反禮記曰廣則容姦陿則思欲考聲云陿隘也玉篇云迫隘不廣大也經文從犬作狹或從阝從夾作
陜皆非也說文正體從阝從匕夾聲也隘攖介也下力輟反廣雅劣少力也說文劣弱也會意字也或從忄作􂠭古
字時不用也)。

** 第五百四十二卷

** 第五百四十三卷

秉法炬(上彼皿反考聲云手執禾也集訓云把禾束也文字釋要云手持一禾也從又又手也從禾下渠語
反說文云束竹𥯤以燒之曰炬古作𥬙也)。

法蠃(魯和反爾雅云蚹蠃螔蝓也郭璞注云螔蝓蝸牛也案蠃色白太常樂器也吹作美音聲聞數里顏氏字樣正
體作蠃從𣎆聲也經文多作螺俗字也此螺字有平上去三音又非今故不取也)。

雙足(朔𤗉反顧野王曰雙兩隻也說文云雙二枚也方言云二飛鳥曰雙羣書字要云雙字從隹隹鳥也從又又手
也手持二鳥曰雙經文從久作雙者非也謬已久矣)。

** 第五百四十四卷

地獄(愚􃮙反玉篇云囚繫之所總名為獄鄭注周禮云爭財曰訟爭罪曰獄說文云獄确（苦角反）從犾（音銀）犾
者二犬相嚙也從言言訟也地獄者冥司幽繫之所也)。

昏翳(上呼昆反孔安國注尚書云昏暗也考聲云昏亂也說文云昏旦冥也從日從氐丁禮反字書云日居
氐下日昏下嬰計反韻英云翳蔽也廣雅翳障也說文云華葢也從羽殹也殹一計反)。

涉暗(常葉反韻英云涉歷也考聲云涉渡水也說文云塗行水也從水從步會意字也下烏紺反賈逵注國語云日
無光日暗)。

薩婆若(梵語訛也正梵音薩嚩吉孃二合唐言一切智智即般若波羅蜜之異名也)。

輕誚(情曜反考聲云責讓也笑也蒼頡篇云訶也說文云嬈也或作譙從言肖省聲也)。

拒逆(上渠圄反韻英云拒格也廣雅拒捍音旱也說文云抗也口浪反韻詮云拒違也)。

他􃮚(寧的反字書云沒水也不浮曰溺考聲云沉也或作愵愵憂也說文作㲻)。

形貌(眉疱反籀文古字也說文作皃容儀也從人白象人面字書云貌形也或從頁作貌頁者頭也從豹省聲也頁
音頡)。

枯顇(上苦胡反賈逵注國語云枯槀也（苦道反）考聲云木乾死也說文云木槀也正體作㱠骨肉乾也下情燧反
說文云顦顇也韻英云顦顇𤸃惡皃也或作悴古今正字云從頁卒省聲也)。

** 第五百四十五卷

暗鈍(徒混反蒼頡篇云鈍頑也案暗鈍者識暗濁不明了也說文云鈍錭大牢反也錭頑鈍也從金屯聲屯音豚)。

怯畏(上羗刧反或作㹤說文云多畏也禮記云勇者苦怯怯者畏劣也下威謂反考聲云心所伏也廣雅畏懼
也畏敬也論語曰君子有三畏畏天命畏大人畏聖人之言鄭注禮記云伏曰畏字書云畏難也說文云畏惡也從爪而
虎爪可畏也從人從鬼省聲也)。

懷孕(上橫乖反孔注論語云懷安也又云懷歸也鄭注周禮云懷來也古文正體從女作㜳㜳妊字也下以證反鄭
玄禮記云妊音壬妊子曰孕廣雅孕懷㑗音身也說文云懷子也從乃子聲也㑗音身)。

** 第五百四十六卷

欠㰦(丘據反埤蒼云張口欠㰦出氣也經文從口作呿者非也乃是睡聲也)。

嗤笑(赤之反韓詩云志意和悅皃也考聲云嗤笑也字書云嗤戲笑也說文作欪又云𣢑𣢑戲笑皃也從欠㞢聲也
㞢音之也)。

躁擾(上早到反賈逵注國語云躁亦擾也鄭注禮記不安靜也顧野王曰躁動也字書云急性也說文從足槀
聲也喿音桑到反下而少反考聲云擾亂也說文云擾煩也從扌音手擾奴刀反聲也經中從憂作擾者非也)。

迦遮末尼(梵語寶名也此寶石類非殊勝之寶此國無亦如玉石之類也)。

朋侶(蒲弘反太公六韜云犮之朋謂之朋朋之􃮛謂之黨考聲云同師門也字書云朋類也古人數法名
也古者用貝貨易五貝為一朋此亦假借古鳳字也借鳳為朋者鳳飛則羣鳥萬數從之故借古鳳字為朋黨字也說文
作倗倗輔也從人朋聲也下力舉反蒼頡篇云侶儷也廣雅玉篇侶伴也古今正字從人呂聲也儷音歷弟反)。

深奧(下烏告反又音於六反訓義並同廣雅奧藏也郭注方言室中隱奧處也說文云究也室之西南隅也從穴􃮜
聲􃮜音弓六反下從廾音拱上從古六字也宀音綿從米作奧非也)。

** 第五百四十七卷

慊恨(叶甜反韻英云嫌疑也王弼注易云心不平也考聲云心惡也說文從心兼聲也經或從女作嫌亦同惡音烏
固反)。

空缺(上苦貢反下傾悅反玉篇云缺玷也毛詩云鹿鳴廢則和樂缺也說文云器破也蒼頡篇云缺虧也從􃇩夬聲
也或從垂作𡙇通用玷音丁琰反􃇩音方苟反夬音决)。

除愈(以主反集訓云愈疾差也益也勝也從心俞聲也俞字從舟)。

** 第五百四十八卷

端拱(上覩官反考聲云端正也周禮齋服有玄端素端鄭眾曰端本也方言云端緒也說文云端直也從立耑都
官反聲也下薑擁反杜預注左傳云合手曰拱禮記曰正立拱手是也尚書曰垂拱仰成毛詩傳曰拱法也說文云斂手
也從手共聲也)。

善軛(於革反考工記云作車人為車軌長六尺鄭眾曰謂轅端壓牛領車軛也說文云轅前也從車戹也戹音厄經
文作軛略也俗字也)。

卵㲉(上郎管反說文云凡物無乳者卵生行者胎生有問者曰魚豈飛物何得卵生答曰鳥浮於雲魚浮於水亦類
也古文作􃮝篆書作􃮌象形字下苦角反集訓云鳥卵皮曰㲉考聲云卵空皮也從卵殼聲殼苦角反)。

敵對(上徒歷反杜預注左傳云敵對也又云敵當也爾雅敵匹也說文云敵仇也從支普卜反從滴省聲也下當內
反考聲云對荅也匹也說文云辯對無方也從􃫠雛學反從口從寸作對經文從廾音草從至作對誤也)。

蹊徑(上形鷄反杜預注左傳云蹊徑也鄭玄注禮記云蹊徑者禽獸之道也從足奚聲亦作徯下經定反周易艮為
徑路顧野王曰徑小路廣雅徑邪路也從彳巠聲也彳音丑尺反巠音經)。

欻作(暉律反薛琮注西京賦云欻忽也蒼頡篇云欻猝音麤骨反起也說文云有所吹起也從欠炎聲)。

** 第五百四十九卷

柔耎(而剸反鄭眾注周禮云耎厚脂韋皮也說文云前稍韋也耎弱也從大而聲也或作偄亦通也)。

迷謬(縻右反鄭玄注禮記云謬誤也方言云謬詐也廣雅謬欺也謚法曰名與實乖曰謬劉熙曰謬差也說文云謬
字從言翏聲也經文從尒作謬俗字也非正體也翏六幼反)。

猝􃫶(上村訥反正從犬作猝聲類云倉猝􃫷疾也考聲云倉忙也遽也或作碎亦同經文作卒略也亦與兵卒相濫
宜改從犬正也下蒲冒反考聲云􃫷猛也速也無善也說文云􃫷字從日從出從廾從􃫸會意字也廾音拱􃫸音滔經本
作暴俗字也)。

撟誑(上居夭反集訓云橋詐也字書云撟妄也經文相傳從矢作矯非此用也下俱况反賈逵注國語云誑惑也杜
預注春秋云誑欺也考聲云相欺以言也說文從言狂聲也或作㤮又作􃮞並是古字今已廢也)。

愆失(竭焉反考聲云愆過也字書云愆字正從人從心幵聲也幵音牽經中多從人二天作𠍴俗字也或作諐愆皆
古字也朅音羌孽反)。

惶懼(上胡光反集訓云惶悚也考聲云惶恐也博雅云惶遽也字書從忄皇聲也遽音渠御反忄音心也下劬遇反
字書云畏也方言懼驚也說文懼恐也從心瞿聲也瞿音具于反古文作愳)。

親昵(尼慄反俗字也正體作暱毛詩傳曰昵近也杜預云昵親也說文從曰匿省聲也)。

淳質(上垂倫反俗字也正合作淳考聲云淳清也說文云淳從水􃮟聲也下真日反鄭注儀禮云質正也杜預注左
傳云質信也顧野王曰質醇樸也廣雅曰質謹軀也質定也謚法曰名實不爽曰質中正無喪曰質說文云以物相贅
也從貝從所贅音之汭反斦音魚斤反)。

技藝(上渠擬反考聲云工巧也集訓云技猶藝也說文技巧也從扌支聲也扌音手下霓計反周禮六藝禮樂射馭
書數顧野王云藝猶材也杜預曰藝法制也賈注國語云藝極也字書云藝能也從云蓺聲也音同上)。

羅剎娑(梵語也古云羅剎訛也羅字上聲呼兼彈舌引聲即正此乃暴惡鬼名也男即極醜女即甚姝美並
皆食啖於人別有羅剎女國居海島之中如佛本行經中具說也)。

𧷮賈(上始章反下姑苦反周禮九職六曰𧷮賈鄭玄云行賣曰𧷮坐販曰賈考工記云通四方之珍異以資之名為
𧷮旅鄭玄曰販賣之客也說文云行賣也從貝從商省聲也經中通作商誤也宜加貝為正鄭玄曰通方物曰𧷮居賣曰
賈杜預曰賈賣也考聲云坐販也賈價也說文云賈市也有音加雅反者非也)。

戲謔(上虛寄反下香䖈反毛詩云無敢戱豫傳曰戲豫逸豫也說文三軍之偏也從戈虛聲也經從虛作戱非
也毛詩傳曰謔謔喜樂也又云善戲謔兮是也說文云謔亦戲也從言虐聲)。

船撥(上述專反世本共鼓貨狄作舟船宋忠曰黃帝二臣名也方言曰自關西謂舟為船說文云船舟也從舟從公
省聲也下煩韈反考聲云縛竹木浮於水上謂之撥音伐集訓云木撥也說文云海中大船也從木發聲或作筏俗字也
廣雅作𦪑亦同經文作栰謬作也)。

薩栰若心(梵語訛略不正也正梵音薩嚩吉孃二合唐云一切智心即般若之異名)。

** 第五百五十卷

顧吝(上古庫反鄭玄箋毛詩云迥首曰顧又云顧猶視也又云顧念也從頁雇聲頁音頡雇音固下力陣反孔安國
注尚書云𠫤惜也方言曰貪而不施謂之𠫤說文正體作吝吝恨也從口文聲也或作恡俗字也或作􃬻吝並古字也)。

繽紛(上匹賓反下芳分反考聲云繽紛亂也字書云繽紛眾多皃也集訓云繽紛盛皃並從糸昔覓賓分皆聲也經
中賓字從尸作賓者非也)。

勇捍(上庸腫反顧野王曰雄毅果決也謚法曰懸命為仁曰勇投身為義曰勇持義不掩曰勇知死不避曰勇說文
校者曰此間原本脫四葉子情邇而暢於遠察一而關于多說文云以木橫持門𢇂聲也豩呼關反𢇂音同上字書或作
官經中作關非也音皮免反)。

** 第五百五十四卷(無可音者)

** 第五百五十五卷

宜澍(之樹反淮南子云春雨之灌萬物無地而不澍無物而不生說文云時雨所以澍生萬物也從水從尌省聲正
體作澍籀文作澍)。

** 第五百五十六卷(無字可音訓)

** 第五百五十七卷

殄滅(田踐反前五百三十九卷已具訓釋)。

譴罰(上輕見反下煩韈反前第五百四十卷已具訓釋也)。

疲極(上音皮賈逵注國語云勞也病也廣雅疲倦也下其嶷反考聲云極窮也竟也從木亟聲也亟音居力反)。

怯怖(欺業反顧野王曰怯畏劣也說文從犬作㹤從犬去聲也)。

** 第五百五十八卷(無可音訓)

** 第五百五十九卷

稍𣀙(上所狡反玉篇云稍稍侵漸也廣雅云稍稍小也考聲云稍盡也說文云出物有漸也下桑贊反說文云分離
也或從佳作𣀙佳鳥也說文云飛𣀙也廣雅𣀙壞也又云𣀙布也說文𣀙字從肉㪔聲也㪔音亦𣀙字也)。

拒逆(上􃮠佇反。廣雅拒捍也。說文云拒抗也。韻英云拒違也。從手巨聲也。捍音旱。抗音口浪反。下魚戟反。爾雅迎也。
方言云自關而東謂迎為逆。蒼頡篇云逆不從也。孔安國曰逆咈戾也。左傳有六逆賤妨貴少陵長遠間親新間舊小加
大婬破義謂之六逆也。鄭注考工記云逆猶却也。考聲云逆者反常道也不順也。關東曰逆。關西曰迎說文。逆迎並從辵。
屰聲也經作逆俗字也。咈音扶勿反。辵音丑略反。屰音逆也)。

歐熱血(上謳口反左傳曰伏㢭歐血是也㢭弓袋也說文云歐吐也從次謳省聲也下如設反考聲云熱暑
也桂苑珠藂云溫暑曰熱說文熱溫也從火執聲也謳音烏鉤反㢭音他勞反執音熱)。

** 第五百六十卷

規模(癸惟反顧野云䂓圓而矩方也孟子曰不規矩不能方圓是也考聲云規圓也正也度也鄭玄云規正圓器也
說文規有灋度也從夫見有從矢或從失皆誤也度音徒洛反下母蒲反鄭玄箋毛詩云模法也又云模範也考聲云模
形也模樣也古文作􃮡音同上)。

** 第五百六十一卷

稱量(上赤蒸反韻英云稱程也考聲云定其輕重也平也廣雅稱度也說文稱詮也從禾爯聲也爯同上也下力薑
反考聲云量度也稱也從曰童聲古文作􃮢經文作量略也)。

數量(上霜婁反下力仗反訓解同上量字俗用作量略也)。

堵羅綿(梵語輕耎絮也沙門道宣注戒云柳花絮蒲臺花綿白楊花絮白疊花絮等是也取輕細柔耎為喻
也)。

飄轉(上匹遙反郭璞注爾雅云飄者𢌞風也毛詩傳曰暴起之風也經典釋文陸德明音毘遙反老子曰飄風不終
朝或作㗚字林作𪋖古字也)。

遊泛(芳陷反賈注國語泛浮也詩傳泛流皃也)。

卒破(怱訥反俗用字略也玉篇云此字與兵卒􃮣亂而用別說文正體從犬作猝經文單用從衣從一一象表
記考聲云猝蒼忙也遽也遽音箕御反)。

浮囊(附無反。玉篇音扶尤反陸法言音薄謀反下二皆吳楚之音也。今並不取。廣雅浮漂也。鄭注禮記在上曰浮。賈
逵浮輕也。說文浮泛也。從水孚聲也。下乃郎反。集訓云有底曰囊。無底曰橐。皆盛物器也。字書云大曰囊小曰橐。此說非
也。小篆囊字從㯻省從􃮃從衣􃮤亦聲也。今經言浮囊者氣囊也。欲渡大水假此氣囊輕浮之力。故說為喻也。橐音託。㯻
音混。􃮤音女耕反)。

善軶(櫻革反前文第五百四十八卷已具訓釋)。

牀座(狀莊反廣雅云人之棲息安身之具也說文云身所安也從木爿聲也經文作床非也撿字書並無此床字也
爿音情羊反)。

一腋(羊益反又章亦反二音並通埤蒼云腋胳也在肘後肩下也古今正字從肉從液省聲也胳音各液音亦)。

洲渚(上音州下章與反爾雅云水中可居曰洲毛詩傳曰渚小洲也王逸注楚辭云水涯曰渚或從阜作陼一說云
大曰洲小曰渚也)。

翅羽(施異反正體作翄韻英鳥羽也說文云翄翼也從羽支省聲也)。

欻作(暉律反薛綜曰欻忽也蒼頡篇云欻卒起也說文有所吹起也從欠炎炎亦聲也)。

** 第五百六十二卷

侮傲(五告反俗字也尚書傲慢也說文傲倨也從人敖聲也敖字正從出從方從支)。

親暱(尼慄反經文從尼作昵俗字也)。

羅剎娑(梵語也食噉眾生血肉惡鬼神名也古云羅剎略也)。

商賈(上始羊反下姑戶反已見前具釋訖也)。

俳優(上蒲埋反下億鳩反蒼頡篇云俳優樂人也前文已解訖埋音麻懷反)。

戲謔(上虛氣反下香虐反解釋已見前文)。

邀𢍆(上伊澆反考聲云邀遮也杜預注左傳云邀要也字書邀循也求也或從彳作徼訓釋亦同下輕計反韻英云
契約也要也鄭眾曰契符書也鄭玄曰契即今之券從力考聲云大曰券小曰契杜預曰要契之辭也古者合兩禮剋其
傍各執為信從㓞從廾此會意字轉注字也券音匡願反㓞音口八反廾音拱也)。

** 第五百六十三卷

根栽(宰猜反鄭注禮記云栽植也案栽種也種植草木曰栽從木從𢦒省聲𢦒音灾)。

** 第五百六十四卷　
第五百六十五卷

已上兩卷並無字可訓
一切經音義卷第七



一切經音義卷第八

翻經沙門慧琳撰

音大般若經從五百六十六盡第六百凡三
十五卷

** 大般若波羅蜜多經卷第五百六十六

三藏法師玄奘譯。

阿難陀(唐云慶喜舊曰阿難梵語略也)。

憍陳那(舊云憍陳如佛初成道度五俱輪此其一也)。

笈防鉢底(舊云憍梵波提略也)。

褐麗筏多(舊云離婆多略也)。

大採菽氏(舊存梵語曰大目乾連或云俱律陁或曰拘隷多或名俱利迦皆訛略也正梵音摩賀冒（引）
螚孽（二合）羅（引上聲）野遠祖神仙採菉豆食因以為姓螚音能得反)。

大迦(薑佉反)。

多衍(延典反)。

那(舊曰迦㫋延梵語略也)。

畢藺(音悋)。

陀筏蹉(蹉倉柯反舊曰畢陵伽婆蹉是也)。

隖波離(舊云償波離輕重異也)。

羅怙羅(舊名羅睺羅也)。

紹隆(上常遶反下力沖反訓釋已見前卷)。

珊覩史多(上蘇安反梵語欲界中六天之一名也唐云知足天一生補處菩薩見作此天王也)。

礫石(力的反)。

谿谷(上啟鷄反爾雅水注川也說文山竇無所通亦從水作溪從石作磎是磻磎字見纂韻非此義也下公哭反說
文泉出通流為谷從水半見出於口會意字也)。

三愆(朅焉反考聲愆遇也韻詮愆罪也說文從人心幵聲也幵音啟堅反經從二天作𠍴誤也古文作平籕文作諐
說文作愆又作㥶皆古字也)。

慙恥(上藏南反尚書唯慚德是也說文慚愧也從心斬聲也下癡里反考聲恥辱也字書羞恥也衛宏從言作誀古
字也癡音丑之反)。

檛打(上茁瓜反茁音竹刮反聲類作𥬲捶也考聲檛擊也馬策也從木過聲也下德耿反廣雅打亦擊埤蒼棓也棓
音龐巷反說文從手丁聲也陸法言云都挺反吳音今不取也)。

盲瞖(上莫彭反玉篇云盲冥也說文目無眸子曰盲考聲目無見也從目亡聲也下於計反考聲目中瞖也字書目
障瞙也從目殹聲也殹音同上經從壹從目作𪾼非也)。

鎣飾(上縈敻反考聲發器物光也從金從螢省聲也經從玉作瑩俗字亦通下昇力反考聲飾彫也修也集訓服著
也清潔也說文刷也從食從人從巾)。

如矟(山卓反廣雅矟矛也埤倉長丈八矛也從肖矛聲也)。

如𧘂(昌恭反廣雅𧘂當也𧘂揬也周易𧘂行也考聲擊也說文交道四出也從行童聲也)。

徇名(旬俊反)。

憤恚(扶吻反考聲盈也心氣發也鄭玄云怒氣充實也蒼頡篇憤懣也音悶說文憤恚恨也或作𢤬古字也)。

嫌恨(叶鹽反韻詮嫌恨也疑也考聲心惡也烏固反說文心不平也從女兼聲也經從心作慊亦通下何艮反蒼頡
篇恨怨也從心艮聲)。

覆罩(上芳務反訓釋已見上文下卓挍反毛詩傳云罩篧也篧音廓郭璞注爾雅罩捕魚籠也說文捕魚竹器也從
冈卓聲也或作䍜羄䈇箌並皆古字也)。

儵忽(識祝反王逸注楚辭儵忽急皃也又云儵忽如電光也廣雅儵忽光從黑攸聲也攸音由或從火作倐或從足
作跾皆古字也)。

胮脹(上普江反下張亮反)。

** 第五百六十七卷

坑坎(上客耕反下康敢反)。

爩熱(上委律反下然設反)。

飄颺(上匹遙反下羊亮反)。

淤泥(上於據反字書水中青泥也說文淤滓也玉篇水中泥草為淤淤臭泥也下奴雞反玉篇土得水而爛曰泥)。

水滴(丁曆反經作渧俗字)。

芬馥(上芳文反考聲香氣也古文從􂏱作𡵳􂏱音丑列反說文草初生香氣分布從􂏱分聲也今隷書從草作芬芬
和也經從香作馚非也下馮目反韓詩芬馥香氣皃也)。

嚬𡄱(上毘寅反下酒育反)。

偽行(上危位反韻英詐妄也不實也考聲矯詐也欺也或從言作譌)。

詭言(居委反字書詭詐也廣雅詭隨惡也說文詭責也或從心作恑怪異也)。

懷憾(上戶乖反毛詩傳曰懷思也孔氏曰懷安也謚法曰慈仁短折曰懷執義揚善曰懷說文念思也從心褱聲也
褱戶乖反古文作㜳或作褢經有作褱協藏也非此義下向噉反孔氏注論語云憾恨也從心感聲也)。

𧬊喝辯(上先賫反考聲語而聲悲也說文悲聲也從言斯聲也經從口作嘶俗字也埤蒼嘶者聲散也下⺄
芥反考聲云聲噎也廣雅嘶喝聲之幽細也字書或作𡀽或作𣣶皆古字也)。

拙澀(上專熱反考聲不工巧也下霜戢反考聲不滑也經從三止澁俗字不成也)。

降澍(上江巷反爾雅降下也集訓落也蒼頡篇作𡲣說又訓與爾雅同從阜夅聲也下主戍反淮南子曰春雨之灌
澍無地而不生說文亦云時雨澍生萬物從水從尌聲也)。

霑濡(上輒廉反韓詩霑􃮥也考聲小溼也禮記孔子曰雨霑服失容說文霑𩃵音染字書云霑𩃵微溼也從雨沾聲
也下而殊反集訓霑漬也字統𣽈小溼也又云𣽈亦霑也從水𦓔聲也𦓔音須)。

赫弈(上享格反爾雅赫赫迅也郭璞曰盛疾皃也方言發也廣雅赫赫明也說文大赤皃也從二赤下羊益反或從
火作􃮦毛詩傳曰􃮦􃮦火皃也說文亦同從火赤聲也)。

** 第五百六十八卷

腥臊(上姓精反或作胜孔注尚書云胜臭也杜子春云豕膏臭也說文犬膏臭也從肉星聲也說文又作鮏魚鮏也
禮記曰肉胜細者為鱠下蘇遭反周禮曰夏宜膏臊鄭眾曰豕膏臭也杜子春大膏臭也說文亦云豕膏臭也從肉喿聲
也喿桑到反或作鱢周禮膳膏繪經作􃮧俗字也)。

臭穢(上昌獸反王篇臭者凡物氣之總名說文禽走臭而知其跡者犬也從犬從自自者古文鼻字也經從死作臰
者非也下於喙反顧野王曰穢者不清潔也韻英穢惡也考聲荒蕪也或作薉也說文從禾歲聲也)。

盥洗(古短反說文澡手也從臼從水皿皿器物也臼音掬皿音美秉反春秋傳曰奉迤沃盥有作去聲古翫反亦通
下先禮反說文濯足也)。

巖穴(上雅咸反考聲巖岸也山崖也下玄決反字書穴孔子空也)。

罕人(呵亶毛詩傳曰罕希也說文冈也從冈干聲也)。

猒惡(上伊焰反下烏固反)。

無鉤(苟候反考聲鉤取也引也說文曲鐵也從金勾聲也)。

轡勒(上悲帔反說文馬轡也從叀叀音專與連同意從絲顧野王曰轡所以制御車中馬也下郎得反說文馬頭
絡鑣銜也從革力聲也)。

嫉妒(上情逸反下當故反王逸注楚辭云害賢曰嫉害色曰妒鄭注毛詩序云以色曰妒以行曰忌說文從女從戶
聲也)。

誘化(餘手反說文作羑羑導也教也引也進也相勸動也從言從秀聲也)。

鬀落(天帝反考聲削髮也經作剃俗字也)。

鬚髮(上相逾反說文作須髭須也下藩襪反考聲頂毛也說文髮根也從髟犮聲也髟音衫刃音蒱末反或作􃮨皆
古字也)。

澡浴(子老反廣雅澡治也蒼頡篇澡盥也顧野王云澡猶洗令潔也下音欲說文云浴洗身也從水從谷省聲)。

** 第五百六十九卷

瑩治(縈􃮩反韻英摩拭也或從金作鎣同也下除离反考聲治理也修故也從水台聲也)。

皎潔(上經曉反毛詩傳曰晈光也方言明也說文從白作皎下堅嚙反考聲清也靜也從水絜聲也)。

塊擲(上康膾反字書土塊儀禮寢苫枕塊是也說文土墣也墣音匹角反從土從隗省聲也隗音五罪反或作凷象
形古字也下呈石反廣雅擲振也說文捉也正體作擿也經從鄭俗字也)。

磣􃮪(瘡瘮霜稟二反考聲砂土汙也從石參聲也或從土作墋亦同下徒斛反孔注尚書毒害也考聲惡也痛也案
磣毒者妒害也忍人也說文害人之草也從􂏱毒聲也􂏱丑列反毒音愛經作毒隸書訛也)。

不憚(唐旱反鄭箋毛詩憚難也又畏也集訓辭也又驚也說文憚疾也從心單聲也)。

劬勞(具于反賈逵云疲勞也爾雅勤也說文劇也從力案用力者則多勞)。

親狎(霞甲反論語小人狎大人孔氏曰狎近也杜注左傳狎習也或作狹同從犬從甲省聲也)。

陮阜(上都回反下扶務反)。

** 第五百七十卷

根株(上岡恩反王弼注老子曰根始也考聲根本也下陟殊反考聲煞樹之餘曰株說文木根從木從朱聲也)。

抑挫(上於力反賈逵注國語抑止也杜注左傳抑損也如淳注史記抑屈也楚辭曰屈心而抑志是也說文作􃮫反
印字也􃮫音一力反印音一刃反石經加手從印作抑變體字也下祖過反賈逵注國語云折鋒曰挫說文挫摧也從手
從坐聲也)。

先折(上星延反說文前進也從古㞢字從人下章熱反考聲折挫也拗取也說文正體從重二􂏱丑列反從斤作折
解云二􂏱草也以斤斷草曰折小篆因以二􂏱相連便誤為古􃮬字遂從手作折也出音手也)。

稟性(彼錦反孔注尚書云稟受也說文賜穀也從禾㐭聲也㐭音力錦反經從示作稟誤也)。

芒衣(武房反考聲草末也然別有草葉如劒刃觸則傷人離繫外道將以為衣傷其皮宍以為苦行也)。

茅衣(夘包反周易藉用白茅說文茅即菅草也從草矛聲也菅音古頑反矛音莫候反稗子音敗杜注左傳草
之似􃮭者如淳曰細米為稗或作粺亦通)。

或芋(于遇反韻英芋蹲鴟草也蘇敬本草云芋一名茨菰約有六種差別所謂青芋紫芋真芋白芋連禪芋野芋並
皆有毒其中唯野芋最甚食之煞人以灰水煑之乃可食也史記云岷山之下蹲鴟得之至老不飢是也說文大葉實根
驚人故謂之芋從草于聲也)。

或藕(五苟反考聲蓮根也爾雅蓮荷芙蕖其根曰藕玉篇作𦸲本草一名水芝丹一名蓮甘可食說文從水作蕅芙
蕖根也從草從水果聲也)。

牧牛女(莫卜反杜注左傳云養牛曰𢪛爾雅郊外謂之牧郭璞注方言牧察也說文亦云養牛馬也從牛支
聲也支音普卜反)。

搆百(苟寇反俗用假借字也正體作􃮮考聲取牛羊乳也從手􃮯聲也或從羊作􃮮同經作搆是搆架材木字非經
義也)。

軍敵(上窘雲反下亭的反)。

迦履迦(上薑佉反假借此音以響梵音下文梵語中有迦字悉同此音)。

賷持(濟西反俗字也考聲持財與人也說文作齎持遺也從貝齊聲也經作賷因草誤)。

暎蔽(上英敬反下卑袂反)。

庳鉢羅樹(上卑寐反梵語樹名也或名畢鉢羅菩提樹之類也一說即菩提樹)。

重疊(長龍反下亭叶反蒼頡疊重也廣雅厚也宋忠注太玄經疊積也顧野王曰疊明也說文古理獄官決罪三曰
得其宜乃行之故從三曰晶從宜作疊王莽以三曰太盛改為三田作疊經作疊變體字也)。

** 第五百七十一卷

護法陀羅尼(此中諸字但響取梵字音𣅀非求字義也)。

怛儞也(二合)他(去引一句)阿(上聲下同此也)護囉(羅字上聲轉舌呼下同二)矩(俱宇
反)囉(准前也)嚩(無割反下同)底(丁以反三)護(引)囉䋈(奴雅反兼以鼻音呼)娑(去聲
呼引)嚕(魯字轉舌下同)䋈(準上四)左(則可反下同)左左左左抳(尼整反下准此五)
阿(上)麌(愚宇反)䋈(奴雅反鼻音)乞灑(二合師賈反)多乞灑(二合)多
(六)乞灑(二合)演多乞灑(二合)野娑嚩(二合引)賀(引七)捨
麼(莽可反鼻音)抳(準上音)迦(准前)囉(轉舌八)污(引)嚕(引轉舌)隖嚕
嚩(無可反)底(丁以反九)迦(居佉反下同)囉嚩底迦(准上十)阿(上)陛捨
底𩕳(寧頂反)娑(去引)囉抳(尼整反十一)惹(慈攞反)野麼(莫可反鼻音)
底(下以反十二)嚩始𩕳(准前)嚩始(十三)嚩(無可反下同)多嚩多
努(鼻音)娑(去引)哩抳(十四)部(引)多努(鼻音)娑沒㗚(三合
兼轉舌)底(丁以反下同十五)禰(奴禮反)嚩多努(鼻音)娑沒㗚(三合)
底(准上)娑嚩(二合反)賀(引十六句)

銷滅(小姚反亦作消)。

量纔(藏灾反考聲纔蹔也集訓僅能也說文淺也從糸從􂻨􂻨音丑略反從免經從二免作纔也)。

瞻博迦花(梵語花樹名也舊云瞻匐訛略也此花芬馥香聞數里大如楸花爛然金色也亦是香名也)。

門𡑢(甜叶反左傳曰環城附於𡑢杜注云城上女牆也古今正字云城上女垣也從土葉聲也今人通音為際者誤
也)。

鳧鴈(上輔無反郭注爾雅鳧鴨也考聲野鴨之小者字書從鳥几聲也几音殊鳥之短羽飛几几然形聲也下
顏莧反或作雁同毛詩大曰鴻小曰雁隨陽鳥也說文雁鵝屬)。

白檀(唐蘭反香木名也白赤俱香赤者為上梵云贊那曩古譯云栴檀香是也出外國海島中)。

尸利沙(梵語也此翻為吉祥即合昏樹也俗名為夜合樹也)。

鸚鵡(上烏耕反下無甫反或作䳇山海經云黃山有鳥青羽赤喙人舌能言名為鸚鵡曲禮曰鸚鵡能言不離飛鳥
是也)。

優曇花(梵語古譯訛略也梵語正云烏曇跋羅此云祥瑞雲異天花也世間無此花若如來下生金輪王出
現世間以大福德力故感得此花出現)。

栴檀(上章羶反下唐寒反即前赤白檀香是也)。

頗𦙁迦(梵語寶名也此無正翻水精之類也光明瑩徹淨無瑕穢有微青白色或紅紫之別異也亦神靈寶
也)。

** 第五百七十二卷

掩遏(上於撿反考聲藏也下安葛反考聲遏遮也)。

辜負(上古枯反周禮辜戮之軄凡煞王之親者辜之鄭曰辜之言枯也說文辜罪也從辛古聲也經從手作𢪿謬也
下浮武反顧野王云背恩忘德曰負說文負恃也上從人下從貝人守寶貝有所恃也一曰受貸不償故人下貝為負有
從人作偩俗字)。

怯弱(上羗業反下而斫反)。

疲倦(上平眉反下狂院反)。

鑿丼(上音昨聲類鑿鏨也鏨紫陷反說文穿木也從金糳省聲也糳音作凡糳鑿業等字並從丵象竹木叢生也丵
音􃮰學反下丼精郢反象形字也中一點象水今相傳去點作井也)。

莖榦(上幸耕反說文枝主也博雅草本曰莖下岡懶反說文樹枝也從木倝􃮱岸反聲也)。

􃮲荻(徒歷反許叔重注淮南子云荻藿也)。

蘆葦(上郎都反下于鬼反爾雅葭葦也郭璞曰即今蘆也又曰葭蘆即葦也案此二草種類相似大曰蘆小曰葦玉
篇葦大葭說文蘆字從廾從皿𧆨聲也𧆨魯都反或作􃮳同經作蘆俗也)。

甘蔗(之夜反美草也)。

馱都(梵語也此云法界界即體也)。

此下從􃮴底所蹈已下直至逶迤胸臆已前並
說佛三十二相音義第五卷經即第三百八十
一卷中已具釋訖此但音字不求其義。

匳底(力鹽反經作匳非也)。

所蹈(唐號反踐也)。

坦然(他懶反)。

輻輪(上音福)。

輞轂(上音冈下音穀)。

柔耎(而兖反經作軟非也)。

纖長(相閻反)。

鞔網(莫安反)。

交絡(音洛)。

綺畫(上墟紀反下華卦反)。

足跟(音根)。

與趺(音夫)。

雙腨(上所江反下時耎反)。

瑿泥(纓奚反)。

𦟛圓(勅龍反)。

紺青(上高暗反下青字從生從丹也)。

潤滑(上而順反下還八反)。

晃曜(上胡廣反下羊要反)。

頸及(鷄郢反)。

肩項(上音堅下何講反)。

髆腋(上補各反下羊益反之亦反)。

諾瞿陀(上曩各反次強于反前譯云尼俱盧陀)。

頷臆(上含感反下於力反)。

踰珂(上羊珠反下枯何反)。

鋒利(妨封反)。

婉約(於遠反)。

眼睫(精葉反)。

白毫(胡高反)。

烏瑟膩沙(梵語也此云頂相佛頂也)。

筋脈(上居聲反下莫伯反)。

兩踝(胡瓦反)。

膝輪(𦙃逸反)。

惇肅(上都溫反)。

怯弱(上羗業反)。

離翳(於計反)。

臍深(上牆𠔃反)。

不凹(烏瓜反)。

不凸(田頡反)。

皮膚(甫無反)。

疥癬(上音戒下先剪反)。

黶點(上伊琰反下丁琰反)。

疣贅(上有求反下專稅反)。

清澈(纏列反)。

稠密(長流反)。

綺靡(上音豈下音美)。

輪埵(都果反)。

顏貌(猫皰反)。

臭穢(上昌呪反下央衛反)。

達那(梵語如來肉髻)。

逶迤(上音萎下音夷)。

匈臆(上許恭反下於力反)。

踊躍(上羊腫反杜預曰跳躍也上也下弋灼反廣雅跳也進也互相訓也)。

之儔(池流反儔疋也)。

不愜(謙頰反考聲云當意也可也從小匧聲也)。

所縈(恚營反考聲云纏也繞也)。

荷儋(多甘反負也助也亦作檐也)。

重擔(當柑反考聲以木荷物也)。

持髻(音繼梵天王名也)。

** 第五百七十四卷(文殊分)

善軶(於革反桂苑珠叢車轅端橫木也說文車軶也從車戹聲也戹音厄字書戹字從戶從乙經作軶俗字也不捨
善軶菩薩名也善軶者喻於大悲也)。

迦多衍那(梵語大阿羅漢名也舊曰迦旃延訛也迦音薑佉反衍音演)。

** 第五百七十五卷(文殊下)

善䠶(常夜反說文云弓弩發於身而中於遠從身從矢小篆從寸作射說文寸法度也又云寸亦手也二體並正也)。

麁的(蒼姑反鄭注禮記云麤猶疏也廣雅麤大也正體作麤說文從三鹿今省為麤顧野王云麤不善也下丁歷反
毛詩傳曰的射質也或從弓作㢩說文從白作的的明也從白勺聲也)。

鍛金(都灌反蒼頡篇云鍛椎也直羸反鄭注禮記云鍛捶打也說文云小治也)。

燒鍊(歷殿反說文治金也或作煉亦通經從系作練非也)。

金璞(普剝反王弼注老子璞真也尹文子曰鄭人呼玉之未治者謂之璞也)。

稱量(處蒸反考聲定其輕重也廣雅云度也字書云量平也韻英程也說文云銓也從禾爯聲也爯齒蒸反古文作
爯經作秤俗字也)。

胞初生(庖皃反樹花胞胎也忉利天上波質多樹花欲開時先生胞說文婦人懷妊兒生衣也字書正體作
包或有作皰皰音蒲皃反其義亦通)。

氛氳(上扶聞反下迃雲反文字集略氛氳氣盛貌也字統氤氳陰陽和氣也上形下聲字也)。

剏見(楚壯反韻英剏初也考聲剏始也經作創俗字也)。

分齊(上防問反下寂麗反或作劑)。

治寶(上除离反考聲云治理也修故也)。

磨瑩(烏􃮵反磨拭也或作鎣也)。

映㬚(上英敬反下持折反通也經作徹也)。

卉木(暉貴反說文草之總名也小篆作芔從三􂏱􂏱音丑列反)。

叢林(殂紅反草木聚生從丵取聲也丵音牀學反經作藂俗字也)。

能逮(唐奈反逮及也)。

如幻(還辨反或也古作幺亦作予皆古字也)。

** 第五百七十六卷

罥網(上决犬反正體作羂亦作罥考聲云以繩捕也韻英繫取也案羂者罥索也下無倣反顧野王曰網者羅罟之
總名也易曰昔庖𦏁氏結繩為網以畋以漁以養萬民世本云𦬆作羅冈朱忠曰伏𦏁氏也或作羅罔或作网皆是古文
象形字也)。

無尼延底(梵語也唐云白淨識)。

帝杙(餘息反大橜也橜音狂月反爾雅樴謂之杙郭景純曰杙􃮶也又云在地謂之臬魚列反)。

行有所得(行孟反下文同)。

寤時(吾庫反考聲云寐中有所見覺而信也寐音彌庇反覺音教蒼頡篇亦云寐覺而有言曰寤說文同從宀從
爿從㝱省吾聲也宀音綿爿音牆㝱音夢字書云㝱睡覺也)。

踊躍(上庸腫反公羊傳曰踊上也玉篇踊登也杜預曰跳躍也從足甬聲也下翼灼反爾雅躍迅也廣雅躍跳也進
也從足翟聲翟徒歷反)。

戶牖(餘糺反說文穿壁以木為交牕也從片戶甫聲也廣雅牖道也字書明也)。

傾搖(頃縈反考聲傾側也說文作𣻳下羊翹反集訓搖動也從扌䍃聲也)。

𡊅壤(分問反考聲􃮷掃除也掃音蘇早反或作𡏰亦同經作糞俗字也說文􃮷掃除也從土弁聲也下而掌反孔氏
曰無塊曰壤鄭曰壤土也變言之耳廣雅壞塵也肥柔也說文柔土也從土從襄聲也)。

淹久(於炎反杜注左傳云淹久也又云淹留也郭璞注山海經云淹滯也稽久也說文從水奄聲也)。

** 第五百七十七卷(能斷金剛分)

跏趺(上音加。下音夫。皆俗字也。正體作加跗。鄭注儀禮云跗足上也。顧野王云足面上也。案金剛頂及毘盧遮那等
經坐法差別非一。今略舉二三。明四威儀皆有深意。結跏趺坐略有二種。一曰吉祥二曰降魔。凡坐皆先以右趾押
左股後以左趾押右股此即右押右手亦左居上名曰降魔坐。諸禪宗多傳此坐。若依持明藏教瑜伽法門即傳吉祥為
上降魔坐有時而用其吉祥坐先以左趾押右股後以右趾押左股令二足掌仰於二股之上手亦右押左仰安跏趺之
上名為吉祥坐。如來昔在菩提樹下成正覺時。身安吉祥之坐。手作降魔之印。是故如來常安此坐轉妙法輪。若依祕密
瑜伽身語意業舉動威儀無非密印。坐法差別並須師授。或曰半加或名賢坐或象輪王或住調伏與此法相應即授此
坐。皆佛密意有所示也)。

摩納婆(梵語也譯主大唐三藏云此曰儒童案善無畏三藏譯大毘盧遮那經并與沙門一行出義記云摩
納娑正翻應云勝處我彼宗外道自言有神我在身心中最為勝妙彼等常於自身心中觀我或長一寸許大智度論亦
云計有神我或如芥子或如豆麥必為淨色若譯為儒童者梵語應云摩弩婆兩譯不同未知孰是請勘梵本)。

橃諭(煩襪反考聲縛竹木浮於水上謂之撥也說文從木發聲也廣雅從舟作𦪑皆正也經作筏或有作栰並俗字
皆非也下踰注反廣雅諭諫也鄭注周禮告曉之也蒼頡篇諭譬也論語曰君子諭於義小人諭於利說文諭告也從言
俞聲也俞字從亼精立反從刂刂音公外反經從口作喻俗字)。

俛仰(明弁反俗字也杜注左傳云俛俯也說文低頭正體從頁從兆作頫頁音頡下仰音魚襁反易曰仰以觀於天
文也說文舉首也從人從卬聲也卬音魚兩反)。

捫淚(上莫盆反毛詩傳曰捫持也韻詮捫搎或摸𢱢也搎音孫𢱢音索說文捫摸也從手門聲也下良墜反韻詮涕
泣淚也說文作涕泣也從木戾聲也)。

曾為羯利王(藏能反次榮偽反羯利王梵語也此云鬪諍亦云無道惡王也古譯云哥利王訛也即古
昔波羅奈國王也)。

希冀(上香依反韻詮希慕也考聲罕也法言云希冀也經作悕俗字也古文作希下冀音寄韻詮云冀望也經作冀
俗字也說文北方州也從北異聲也)。

荷擔(上恒餓反字書荷負也下當貪反或從人作儋同廣雅擔助也考聲儋負也字書擔荷也從手詹聲也經中有
從木作檐非也檐音鹽舍檐也非此義也)。

** 第五百七十八卷(理趣分)

交暎(於敬反韻英暉也考聲傍照也文字音義隱也從日從英聲也)。

綺葢(墟紀反說文有文繒也案綺古出齊郡今出江東有以二色綵絲織成次於錦也)。

猗適(於機反考聲獨美也加也爾雅歎美之詞)。

大樂(郎各反考聲喜暢甚也假借字也本音岳也)。

三界自在常能堅固饒益有情爾時如來即說
神呪。

曩謨婆(去)誐(魚伽反又取上聲)嚩(無可反後文同)帶(引一)鉢囉(二合轉舌)
枳孃(二合引上經以反孃取上聲)播(引)囉(羅字上聲兼轉舌)弭多(上聲引)曳(以瑿
反引後亦同此二)溥訖底(二合)嚩攃(七葛反)邏(勒賀反引)曳(推前音也平聲三)
阿(上)跛哩(轉舌)弭多麌(語矩反)䋈(努雅反鼻引)曳(以𦮐反引四)薩
嚩怛他(去引)櫱多(五)布(引)爾(薺以反後文同)多(上聲引)曳(引上六)
薩嚩怛他(去引)誐(准前音上聲)多(上聲引七)弩(鼻聲)枳孃(二合並上
聲引已下同)弩(鼻聲)枳孃(二合引)多(上聲八)闢枳孃(二合引)多(上聲引)
曳(引九)怛儞也(二合)他(去聲引十)鉢囉(二合轉舌)枳𩕳(二合引十一)
摩賀(引)鉢囉(二合)枳𩕳(二合引十二)鉢囉(二合)枳孃(二合引)
嚩婆(去引)索迦(薑佉反取上聲)㘑(轉舌引十三)鉢囉(二合)枳孃(二合
引)路(引)迦迦㘑(轉舌引十四)案(上)馱迦(引)囉(轉舌十五)尾馱魔
(莫可反鼻聲)寧(十六)悉第(引)素悉第(引十七)悉鈿覩𤚥(牟敢反引
十八)婆(去)誐嚩底(丁以反十九)薩網誐遜娜㘑(轉舌引二十)薄訖
底(二合下丁以反)嚩(無割反)攃(倉葛反)黎(引二十一)鉢囉(二合)娑(去引)哩
(轉舌)多曷娑帝(二合引二十二)俕(桑紺反)麼(莫簸反鼻聲引)濕嚩(二合上尸入反
引)索羯㘑(轉舌二十三)沒第(引)沒第(引二十四)悉第(引)悉第(引二
十五)劍跛劍跛(二十六)左羅左羅(二十七)馱(唐餓反引下同)嚩(無何反)
馱(引)嚩(二十八)阿(去引)蘖蹉(倉可反)阿(去引)蘖蹉(二十九)婆
(去引)誐嚩底(丁以反三十句)麼(准前音引)尾攬(洛敢反)麼(鼻音引)曳婆
嚩(二合引)賀(引三十一)

爾時如來復說神呪。

曩謨(引)婆(去引)誐嚩帶(引一)鉢囉(二合)枳孃(二合)播
(引)羅(羅字上聲兼轉舌)弭多(上聲引)曳(准上引二)怛儞也(二合)他(去引三)
母(鼻聲)𩕳(寧頂反)達(轉古)謎(彌閇反引四)僧(去聲)吃囉(二合上言訖反
轉舌)賀達(轉舌)謎(准上音上並同五)阿(上)弩(鼻聲)仡囉(二合)謎(引
六)尾穆訖底(二合)達(轉舌)謎(引七)婆(上聲)娜(引)弩(鼻
聲)仡囉(二合)賀達(轉舌)謎(引八)吠(微閇反引)室囉(二合)麼
(鼻聲)䋈(奴雅反鼻聲)達(轉舌)謎(引九)俕(蘇紺反)滿多弩(鼻聲)跛
哩(轉舌)多(上聲)曩達(轉舌)謎(引十)麌(虞矩反)䋈(鼻聲)僧(去)
仡囉(二合轉舌)賀達(轉舌)謎(引十一)薩縛迦(引)羅(十二)跛哩
(轉舌)播(引)囉(轉舌)曩達(轉舌)謎(引)婆嚩(二合引)賀(引十三)

爾時如來復說神呪。

曩謨(引)婆(去引)誐嚩(無鉢反)帶(引一)鉢囉(二合)枳孃(二
合)播(引)囉(轉舌)弭多(上聲引)曳(引二)怛儞也(二合)他(去引
三)室哩(二合轉舌下同)曳(平)室哩(二合)曳(平聲)室哩(二合)曳
(平四)室哩(二合)野𥿳(引)娑嚩(二合)賀(引五)

植眾(上承力反纂韻植種也考聲植多也方言植立也樹也字書植播也說文戶植也從木直聲也或作殖說文
脂膏久殖非此義也下終仲反爾雅眾多也國語云獸三為群人三為眾說文亦云眾多也從乑音吟乑字三人也從橫
目目眾意也)。

稽留(上涇溪反考聲稽滯也古文作乩又作卟本作禾又作􃬝說文稽留止也從旨􃬝聲也禾木初生頭曲未能上
也又音礙義訓同下留力稠反考聲留止也說文止田也從田􃮸聲也卯音柳經作㽞或作𤲢又作㽜皆訛也)。

** 第五百七十九卷(檀波羅分)

鎔鍊(上勇慵反考聲鑄金法也漢書猶金之在鎔治之所鑄說文冶金器法也從金容聲也下力鈿反古文作柬亦
作煉考聲精擇也韻集鑠金也說文冶金也從金柬聲也柬力賤反經從東作鍊非練字也)。

磨瑩(上墨婆反集訓治石也考聲研磨也或作攠說文作䃺下縈敻反發器光也或從金作鎣韻英云磨拭也從玉
從𤇾省聲也)。

** 第五百八十卷

匪唯(上非尾反鄭箋毛詩匪非也亦作篚古文作𩇪說文從匚非聲也)。

多齎(精妻反俗字也正體作齎考聲持財與人也廣雅齎送也說文持物於道行也從貝齊聲也)。

訪栝(官豁反考聲栝撿也周易栝囊無咎王弼曰括結也郭璞注山海經云猶結縛也舌從口從古氏音
厥字說文氏塞口為桰)。

市廛(直連反考聲城市中空地也又居也或作􂍻同也)。

擒縶(及林反考聲擒捉也或作㩒說文作捦急持也從手金聲也下張邑反毛詩傳曰縶絆也音半也杜注左傳云
拘縶也從糸音覓執聲也)。

思搆(息資反下鉤宼反考聲構成也字書結架也文字音義構合也說文云作冓象對交之形從木從冓聲也下文
同)。

欣樂(五教反)。

轂輞軸(上公酷反玉篇云輻之所湀曰轂次音冈說文云車𨎶音𤦲下冲六反毛詩傳曰軸進也)。

訛銳(上吾禾反亦作譌孔注尚書云訛化也下營慧反杜注左傳云銳細小也廣雅銳利也經言訛銳者車涉遠路
輞訛軸銳也)。

** 第五百八十一卷(無字可音訓)

** 第五百八十二卷

劓鼻(魚忌反占之刑名也鄭注周禮云劓截鼻也孔注尚書云劓割也說文從刀鼻聲也或從臬作㓷亦通也)。

刖足(危厥反亦古之刑名也經史互說不同或名剕刑或名𩪯刑皆一也民有越關梁踰城郭為掠盜者則刖其足
考聲斷足也或作跀跀刑之屬五百也)。

** 第五百八十三卷

羸劣(上力垂反瘦極也下力惙反弱也)。

拘縶(上矩子反下碪立反集訓拘縶也馬絆也囚繫人也從糸音覓執聲也)。

牽掣(上啟堅反考聲牽連也廣雅牽挽也說文引前也從牛從宀音綿玄聲也或作牽下赤熱反考聲頓拽延結反
縮也亦作摯𢊏)。

挫辱(上租臥反鄭注考工記挫折也賈逵折鋒曰挫考聲挫抑也說文挫摧也從手坐聲也小篆坐字從土從留省
古文從二人作坐下而燭反賈逵注國語辱恥也考聲辱惡枉羞也說文從寸寸在辰下失耕之時於封壃之上則戮之
辰者農之時也故房星為辰為田候也)。

螺蝸(上盧和反俗字也正作羸爾雅曰蚹羸螔音夷蝓音榆下寡花反郭璞注曰形大曰羸小者曰蝸牛)。

出礦(瓜􃮹反廣雅鐵璞也說文銅鐵石璞字書未經火煉曰礦或作𨥥或作礦同也)。

** 第五百八十四卷(淨戒分)

弓弩(上鞠穹反周禮司弓矢掌六弓四弩八矢之法世本云揮作弓牟夷作矢宋忠云皆黃帝臣也說文以近窮遠
故謂之弓下奴古反郭璞注方言云弩猶怒也說文云弓有臂曰努從弓奴聲也)。

排𥎞(上蒲埋反考聲云兵器名所謂盾也說文排字從木從非省聲也或作椑同下匆算反廣雅䂎鋋也傷栴反案
戈鋋小矛也考聲遙投矛也古今正字䂎短矛也從矛贊聲也)。

刃矟(人槙反考工記爍金以為刃聖人之作也國語偃五刃賈逵曰刀劒矛戟矢是五也集訓刃兵鋒芒也說文刃
堅也象刀有刃之形也不色卓反廣雅矟矛也椑蒼丈八矛也或作槊同用)。

跳躑(上庭寮反韻英跳躍也韻詮跳踉也蒼頡踊也廣雅上也說文蹶也從足兆聲又音天吊反或作趒趒越也亦
通下呈劇反顧野王曰躑躅重局反驟愁瘦反舉足而不進也史記曰騏驥之躑躅不知駑馬之疾步說文躑躅住足也
或作蹢從足從鄭聲也)。

瓦瓶(蒲𡨋反說文汲水器也或從􃇩甫苟反作缾小缶也從瓦從并聲也)。

津膩(女智反王逸注楚辭云貳滑也考聲肥也脂垢也說文亦肥也從肉貳聲也經文從尼作胒非也)。

貯蘇(張呂反杜注左傳云貯穡也勅六反字書蓄准上藏也考聲貯財也說文貯積也從貝宁除呂反聲)。

數數(雙捉反數數頻繁也)。

燒煉(歷殿反韻英云爍金也傷斫反說文從金作鍊冶金也從金柬聲也古文作柬柬字從八作柬有作東者非也)。

匠瑩拭(上􃫓樣反考工記攻木之工匠人也考聲曰工巧人也凡從事曰匠說文木工也從匚音方從斤匚
者所作器也次縈敻反廣雅瑩磨也謂摩拭珠玉使發光明也韻英摩拭也從玉從𤇾省聲也下昇軄反郭璞注爾雅拭
拭所以為清潔也鄭注禮記拭淨也古今正字云從手式聲也或作試敻音呼瑩反)。

作模(莫蒲反鄭箋毛詩模樣也或作摹摹規形也掩取象也說文摸法也從木莫省聲也)。

填布(亭年反廣雅填塞也鄭注禮記云滿也說文從土真聲也)。

火㷮(早勞反蒼頡火燒木也廣雅㷮炮也㷮音糟說文云㷮焦也從火曹聲也)。

銷礦(上星遙反顧野王云銷猶散也說文鑠傷弱反金也從金肖聲也或作消蒼頡篇滅也考聲消釋也或作焇博
雅焇乾也下瓜猛反廣雅䥫璞也說文銅鐵石璞也字書云未經火煉曰礦或作礦或作𨥥並通)。

** 第五百八十五卷(無可音訓)

** 第五百八十六卷

徵詰(上陟陵反鄭注周禮徵召也又云明也杜注左傳驗也又云審也謚法曰威而不猛曰徵考聲曰責也求也說
文象也案事有象可驗曰徵從壬體盈反從微省聲也古文作􃮺下輕吉反鄭注周禮詰為問其罪廣雅責也說文詰問
也從言吉省聲也)。

高梯(天提反賈逵注國語云梯階也考聲梯隥也登亘去聲可以登陟也說文木階也從木弟省聲也)。

儵忽(商肉反楚辭曰往來儵忽王逸注急速貌也又云儵忽如電或作倏或從文作倏亦作𨁀同)。

中的(丁歷反毛詩傳曰的射質也考聲曰明貌也定也說文從夕作的經從白作的俗字非也)。

** 第五百八十七卷

難敵(徒的反杜注左傳云敵對也又云當也爾雅匹也廣雅輩也敵述也從文從啇省聲也)。

翹足(祇遙反廣雅翹舉也郭璞注爾雅云翹翹懸危也毛詩同說文翹長尾也羽也從羽堯聲也古作曉)。

俯峻(上坊武反鄭注禮記俯俛也顧野王曰俯謂下首也易曰俯以察於地理是也考聲俯小偃也央宴反俛首也
下笋俊反考聲峻高竪也孔氏曰峻高大也或峻皆險峭也又高危也)。

峯巖(上捧封反考聲山高而銳也韻英山頂也或作峰從山夆聲也下吾咸反杜注左傳云巖險也毛詩傳曰巖巖
積石也說文巖岸也或從石作􃮻古字)。

** 第五百八十八卷

莖榦(上幸耕反廣雅草本曰莖說文枝主也從草巠音經聲也下干罕反說文樹枝也從木倝岡岸反考聲木楨也
又通去聲呼非文意不取經中有從干作幹或從草作𦼮皆非)。

採摘(上蒼宰反考聲收也又云捋欒闊反取也說文採取也從手釆聲也下張革反考聲拓取也唐韻手取也說文
拓果樹實也從手從啇省聲也)。

** 第五百八十九卷(安忍分)

鏵䥫(上畫瓜反方言宋魏之間𠚏謂之鏵說文兩刃𠚏音差甲反從金華省聲也或作釫下天涅反山海經云或作
鐵從金截聲也今出太原山多䥫)。

虛費(妃未反韻英耗財也廣雅費損也說文費散財也用也從貝弗聲也)。

** 第五百九十卷(精進分)

營搆(古詬反玉篇合也成也考聲結架也合材也蓋也說文云積財也象對交之形也從木苒聲也或單作苒亦通)。

怯懼(上羌劫反顧野王曰怯畏劣也方言怯去也說文作㹤杜林云怯字從心作怯亦作袪同下劬遇反考聲懼憂
也畏也說文懼恐也從心瞿聲也古文作愳也)。

萎歇(上炎麾反考聲萎怨也字書萎黃病也弱也下軒謁反考聲喘息也停止也)。

** 第五百九十一卷

秔米(耿坑反集訓秈音仙稻也稻音盜聲類不􃮼也說文稻屬亦作稉從禾亢音岡聲也經作粳俗字也)。

躭染(當甘反考聲躭嗜也玩也說文從身從冘省聲也下而琰反考聲染污也著也)。

** 第五百九十二卷

被帶(上皮媚反廣雅被加也漢書具也杜曰袍也說文寢衣也長一身有半從衣皮聲也下德奈反考聲帶束也字
書繫也說文紳也男子服革婦人絲象繫佩之形而有巾故帶字從巾經作戴非經義也)。

齊何(情曳反假借字也字書分齊之劑或作劑下准此)。

慣習(關患反爾雅慣習也言久習於事曰慣從心貫聲也左傳作貫說文從辵作遦同經作串俗字也)。

荏苒(上而枕反考聲草弱皃也下而琰反群書字要云草盛皃也案荏苒者漸次相因經歷時日謂之荏苒經作􃀐
俗字)。

欻然(動欝反蒼頡篇欻猝起也薛琮曰忽也說文有所吹起也從欠炎聲也)。

** 第五百九十三卷

白鷺(音路毛詩傳曰白鳥也爾雅白鷺舂鋤也方言云齊魯之間謂之舂鋤吳地揚州謂之白鷺陸機毛詩鳥獸虫
魚疏云白鷺大如鷄青脚脚長尺七八尾如鷹尾喙長三寸餘頂及背上有長翰毛可長尺餘參參然郭璞曰今江東人
取以為睫離名之為白鷺縗拂於白鷺池側說經池中多饒此鳥故以為名此池在王舍城北羯蘭鐸迦竹林園內)。

魔羂(決縣反亦作罥亦作𦌾考聲以繩捕禽獸也韻英繫取也案羂者羂索也古今正字云係取也從冈肙音決縣
反詃聲也)。

所縶(砧邑反毛詩傳曰縶絆也杜注左傳云拘縶也從糸音覓執聲)。

綺謬(上欹倚反明救反)。

激磨(經亦反考聲水奔射也)。

折􃮽(臣熱反左氏傳折損也考聲摧折也從手從斤聲也下紅岳反獸角也隅也正體從刀肉經作角訛也)。

大檐(躭紺反)。

** 第五百九十四卷

猜疑(上采灾反杜注左傳云猜疑也方言猜恨也說文猜恨賊也從犬青聲也下魚期反考聲止也貳也未定也古
作𠤗亦作􃮾今從吳音疎􃮿聲也)。

鹹鹵(上遐巖反尚書洪範云潤下作鹹爾雅鹹苦也說文北方味也從鹵音魯咸聲也經從酉作醎非也鹹𪉦地也
下盧古反杜注左傳云淳卤确薄之地說文西方鹹地也從𠧸省聲也𠧸古西字也)。

衒賣(上玄狷反韻英行賣也自矜也或作𧗳或作䝮義同自媒也說文行且賣也從行玄聲也下莫廨反集訓出物
以交易也正體從出作􃯀今作賣省也)。

** 第五百九十五卷(無可音訓)

** 第五百九十六卷

虹蜺(胡同反爾雅螮蝀虹也月令季春虹始見孟冬虹始藏不見漢書作虫又音綘說文似虫故從虫音毀工聲也
古文作羾籀文􃯁從电电電也下五嵆反郭璞注爾雅云雌蜺也見離騷或作霓爾雅螮蝀謂之雩音于又云蜺為挈貳
郭璞云挈貳別名見尸子)。

護藏(昨郎反)。

** 第五百九十七卷

梯蹬(上天堤反賈逵注國語梯階也說文木階也從木弟聲也下當鄧反考聲蹬履也韻英踐也說文從阜作隥隥
卭也從足登聲也)。

** 第五百九十八卷

撮磨(上竄捋反郎括反考聲手撮取也假借字下墨波反考聲磨礪也研磨也說文作䃺)。

空拳(逵袁反考聲云手拳也)。

** 第五百九十九卷

灰燼(上呼隈反說文云死火也從火又聲也下席胤反俗字也正體作燼杜注左傳云火之餘木也說文火餘從火
聿聲也)。

煙焰(宴賢反廣疋煙臭也考聲火煙也說文火氣也從火從垔聲也或作燭古文作煙籀文作􃯂下翼念反說文火
微行也正體作爓今從省或作𦦨火光也漢書作炎假借也)。

索縷(桑洛反考聲索繩也從市從系音覓作索非也下良至反南楚之人貧衣破弊惡謂之襤縷說文縷綫也從
糸從婁省聲也)。

阿邏茶迦邏摩子(梵語外道仙人名也此無正翻)。

** 第六百卷

原隰(音習爾雅高平曰原下溼曰隰尚書大傳曰隰之言溼也或作隰說文阪下𨻋也從阜㬎聲也)。

兇勃(上許恭反韻麤人也考聲兇惡也恐也又上聲說文擾恐也從人在兇下春秋傳云胄人兇懼是也下蒲沒
反禮記悖逆也說文悖亂也從心孛聲也經從力作勃勃壯也健也亦通也)。

喙長(吁衛反說文喙口也)。

偃蹇(上於蹇反下建囐反案偃者憍慢也倨慠也)。

拘縶(上音俱下知立反囚繫人也)。

壃界(居強反毛詩傳曰壃界也說文作畺畺界也從二田其間象三其界畫也或作疆壃並通也)。

愛羅筏拏龍王(梵語訛轉也梵音正云愛羅轉舌上聲嚩無可反拏鼻聲大龍王名也此無正
翻也)。
一切經音義卷第八



一切經音義卷第九

翻經沙門慧琳撰

音放光般若經三十卷

摩訶般若經四十卷

光讚般若經十五卷

般若鈔五卷

道行般若經十卷

小品般若經十卷

右六部經共一百一十卷。

同此卷音並玄應撰。

* 放光般若經
** 第一卷玄應撰

羅閱(以拙反案阿闍世王經云羅閱祇晉言王舍城此應訛也正言羅閱揭梨醯羅閱義是斷理以王代之謂能斷
理人民也揭梨醯此云舍中總名王舍城在摩伽陀國中城名)。

那術(經又作述同食聿反或言那由他正言那庾多當中國十萬光讚經云億那術劫是也案佛本行經一百千
是名俱致此當千萬百俱致名阿由多此當千億百阿由多名那由他此當萬億此應上筭也)。

叵我(普我反謂傾側搖動不安也經文作𧿽𨁟二形或作𡶅峨二形並未見字所出也)。

澹然(徒濫反廣雅澹安也經文或作憺淡二形音訓並同也)。

娑訶(又云娑訶樓陀或云娑婆皆訛也正言索訶此云能忍或言堪忍一言雜會世界也)。

習緒(徐呂反爾雅緒餘也業也大集經云斷習氣緒是也)。

迦羅越(大品經中居士是也)。

甫當(膚武反甫始也當終也言初始發心終竟一種智也)。

我曹(又作曹同自勞反毛詩傳云曹群也如淳注史記云輩也)。

阿須倫(又作阿須羅或作阿脩羅皆訛也正言阿素洛素洛云酒此譯云阿者無也亦云非亦云天名無酒
神亦名非天經中亦名無善神)。

阿惟三佛(此言訛也正言阿毘三佛阿毘此云現三此云等佛陀此云覺名現等覺長安品經言成至
佛大品經云一切法一切種同一義也)。

六栽(作才反經中亦名觸案觸能長養心數法栽能長養枝葉花條其義相似因以名焉)。

七痛(又作痛痒音弋掌反經中名受是也謂能領納苦樂故名受也)。

倚法(於蟻反住也說文倚猶依倚也廣疋倚因也經文從犬作猗非體也)。

薩云若(又言薩芸然或言薩婆若皆訛也正言薩伐若此譯云一切智也)。

俞旬(庾朱反又作由旬或由延又作踰闍那皆一也並訛也正言踰繕那此譯云合也應也計合應爾許度量
同此方驛邏也案五百弓為一拘盧舍八拘盧舍為一踰繕那即此方三十里也言古者聖王一日所行之里數)。

珠璣(居衣反說文珠之不圓者也字書一曰小珠也)。

窓向(許亮反詩云塞向墐戶傳曰向北出牖也廣疋牖向也蒼頡解詁云窓正牖也牖旁窓也所以助明者)。

** 第二卷(無字可音訓)

** 第三卷

不惋(烏喚反字略云惋嘆驚異也)。

** 第四卷

羇他(居猗反釋名羇撿也所以撿持制之也)。

怛薩阿竭阿羅訶三耶三佛(大品經作多他阿伽度阿羅訶三藐三佛陀同
一名也此即十號中三號也但猶梵音輕重耳多陀阿伽度此云如來阿羅訶此云應供三藐三佛陀此云正遍知也)。

薜茘(蒲計反下力計反或言卑帝梨或云卑帝梨耶或言閇梨多或作俾禮多皆訛也正言􃚘茘多此譯云祖父鬼
也舊譯云餓鬼餓鬼中最劣者也􃚘音補蔑反孔雀王經作俾禮多梁言餓鬼是也俾音卑寐反)。

邠耨文陀尼子(邠筆貧反又作分耨或作邠耨文陀弗應云富那曼陀弗多羅此譯云滿嚴飾
女子也明度經云滿見子也)。

僧那僧涅(應云摩訶僧那僧涅陀舊譯云摩訶言大僧那言鎧僧涅言著亦云莊飾故名著大鎧大品經
云大誓莊嚴是也一云僧那大誓僧涅自誓此皆訛也正言脯那訶此云甲𦚻捺陀或云被或云衣言被甲衣甲也衣
音於既反)。

不㧗(側賣子爾二反謂取著也通俗文掣挽曰㧗說文㧗捽也謂捽持也大品經作不取是也)。

** 第五卷

閱叉(以拙反或云夜叉皆訛也正言藥叉此譯云能噉人鬼又云傷者謂能傷害人也)。

遮迦越羅(正言斫迦羅伐辢底遏邏闍此譯云轉輪王也)。

適莫(都狄反下謨各反謂無人無相也適猶敵也言敵匹也莫猶慕也言慕欲)。

無態(他伏三昧名)。

窠窟(又作薖同苦和反小爾雅雞雉所乳謂之窠兔之所息謂之窟不穴居時有而息也戰國策云狡免三窟
亦作𡑣三昧名)。

厭該(古來反該備也方言該咸也郭璞曰該咸備皆也亦三昧也)。

種稷(古文𥟄同子力反稷粟也五穀之長也)。

澆灒(上又作𣻏同古堯反說文澆灌漬也下又作濺𠵖二形同子旦反說文灒相汙灑也史記五步之內以血濺大
王衣作濺楊泉物理論云恐不知味而唾𠵖江南行此音山東音湔子見反)。

** 第六卷

繁(薄何反人姓也)。

蹉者(麤何反)。

峨者(五歌反)。

咃者(士何反)。

嵯者(作歌反)。

虜扈(力古反下胡古反案虜扈自大也謂縱橫行也漢書音義曰扈跋扈也謂自縱恣也經文作怙恃也怙非此義
經中言憍慢或作貢高是也)。

揵陀羅(巨焉反此譯云尋香神即乾闥婆是也)。

諧耦(胡皆反廣雅諧和也耦合也經文作偶𧪓非也尚書克諧以𡥉注云諧和也耦合也)。

** 第七卷

無耦(吳口反耦對匹也大品作等不等是也經文作𧪓非也)。

須炎(或作須夜摩天此云妙善天又炎摩此云時分須炎摩此言善時分即天主也)。

拘翼(此言訛略也姓憍尸迦即釋提桓同天帝釋同一位名也)。

道撿(居儼反謂以道撿心故言道撿大品經云若入聲聞正位是也蒼頡篇撿法度亦攝也)。

四徼(古弔反四門巷也即曆中四徼是其事也)。

遏絕(於曷反爾雅遏止也今以逆相止為遏蒼頡篇遏遮也)。

** 第九卷

提和竭(或言提和竭羅此云錠光亦曰然燈佛是也)。

尼摩羅天(或云頒蜜陀天此云化樂天亦云樂變化天是也)。

波羅尼蜜天(或云婆舍跋提天此云他化自在天是也)。

阿波會天(此云光音天亦言極光淨天即第二禪第三天經文有從言作譮非也音胡快)。

首訶既那天(此云遍淨天是第三禪中第二天也以樂淨周普故名遍淨也)。

惟于頗羅天(此云廣果天即第三天也凡夫果中此最殊勝故名廣果)。

項很(胡講反謂很人強項難迴因以名也即郁伽羅越問經云強項人無量清淨平等覺經云項很愚癡是也大品
經中作增上慢經文有從元作頑音五鰥反頑鈍也頑非本字也)。

拔擢(憧卓反蒼頡篇擢抽拔引也擢出也)。

摩祗(長安品作摩蛇小品經作摩醯皆梵語訛也明度經作神丹此言也)。

** 第十卷

矛箭(古文𢦵鉾𨥨三形同莫侯反方言楚謂戟為矛說文矛長二丈建於兵車)。

八惟無(或作八惟務即八背捨也)。

洴沙(蒲經反應訛也正言頻婆娑羅王也或云頻毘此譯云形牢一云頻毘此云顏色婆羅此云端正或云色
像殊妙也)。

隨耶利(或云墮舍利或云墮舍種或言栗唱或言離昌或作離車或作𤝽車或作梨昌皆梵言訛轉也正言
栗呫婆此云仙族王種呫音昌葉反經論中或作離車或作律車同一也)。

之兆(除矯反兆猶機也事先見也亦形兆也大品經作法沒者也)。

揵沓和(又云揵陀羅或作乾沓婆或云揵達婆或云乾闥婆舊名也今正言犍達嚩皆國音之不同也此云
齅香亦云樂神一云食香舊云香神亦近也經中亦作香音神也義譯云尋香神此譯為正也)。

甄陀羅(之人反又作真陀羅或作緊那羅皆訛也正言緊捺洛此譯云是人又非人也)。

摩睺勒(又作摩休勒或作摩睺羅伽皆訛也正言牟呼洛迦此譯云大有行龍也)。

真越(字或作震越此應臥具也)。

** 第十一　(無字可音訓)

** 第十二卷

梵迦夷天(此言淨身天也梵淨也即初禪梵天也)。

** 第十三卷　第十四卷(並無字可音)

** 第十五卷

梗歰(庚杏反王逸注楚辭云梗強也亦害也病也歰又作濇同所立反謂不滑也字四止四止即不通是字意
也)。

痱癗(又作𤷂同蒲罪反下力罪反痱癗小腫也今取其義)。

已署(時去反署位署也謂署置之䖍敬也國語夫位政之建也署位也表也謂表識也)。

** 第十六卷(無字可音訓)

** 第十七卷

檣者(又作牆同自羊反字林颿音帆柱也江南行此音關中多呼作竿)。

牢敞(盧刀反堅牢也下又作㲂楟二形同丈鞕丈莖二反三蒼㲂撞也通俗文撞出曰朾今之以木若鐵撞出孔
中物更補之謂之㲂經文作棠非㲂體也)。

莊算(𤇅陽反聲類云莊嚴也下古文祘同桑亂反爾雅算數也長六寸計數者也字從竹從弄言常弄不誤也)。

** 第十八卷

狡戲(古巧反方言凡小兒多詐而獪謂之狡猾也)。

** 第十九卷

和夷羅洹閱叉(即執金剛神也謂手執金剛杵因以為名焉言也)。

** 第二十卷(無字可音訓)

** 第二十一卷

雜糅(古文粈􃯃二形同女救反說文雜飯也今謂異色物相集曰糅也)。

旃陀羅(或云旃荼羅此云嚴熾謂屠殺者種類之名也一云主殺人獄卒也案西域記云其人若行則搖鈴
自摽或柱破頭之竹若不然王即與其罪也)。

跛蹇(又作跛同補我反下居免反字林跛蹇行不正)。

欲撞(濁江反廣雅揰剌也揰猶擊也)。

** 第二十二卷

阿惟顏(大品經作一生補處是也十住經云第十阿惟顏菩薩法住是也)。

盟誓(靡京反禮記諸侯莅牲曰盟周禮司盟戰之法鄭玄曰書其辭於𠕋上殺牲取血歃之加書於牲上而埋
之著其信也大事曰盟小事曰誓也)。

** 第二十三卷

輕易(字體作㑥或作敭今作易以豉反蒼頡篇㑥慢也說文㑥亦輕也經文作劦胡頰反說文同力也亦急也劦非
此義也)。

野馬(猶陽炎也案莊子所謂塵埃也生物之以息相吹者注云鵬之所憑而飛者乃是遊氣耳大論云飢渴悶極見
熱氣謂為水是也)。

五兵(周禮司兵掌五兵鄭眾曰五兵者戈殳矛戟無夷也步卒五兵則無無夷而有弓矢也)。

** 第二十四卷　第二十五卷(並無字可音)

** 第二十六卷

須延頭佛(或言須扇多佛晉言甚淨)。

洞然(徒貢反說文洞疾流也亦深𨗉之貌也經文作烔徒東反熱貌也亦旱貌也)。

** 第二十七卷(無字可訓)

** 第二十八卷

勸訹(私律反說文訹誘也廣雅􃯄謏也謏音先九反經文作恤又作䘏同思律反恤優也恤非今用也)。

** 第二十九卷

波崘(又作波倫此云常明度經云普慈皆一義)。

俾倪(又作㪏堄二形字林普米反下五禮反廣雅俾倪堞女牆也釋名云俾倪城上小垣也言於孔中俾倪非常事
也)。

波曇(又云波暮或云波頭摩或云鉢曇摩正言鉢特摩此譯云赤蓮華也)。

句文羅(又作拘物陀又作拘牟頭或作拘物頭此譯云拘者地物陀者善喜名喜花之也)。

優鉢釗(指遙反又作漚鉢羅此譯云黛花也)。

鵁鶄(音交精鳥名也一名鵁鸕此鳥出蔓聯山群飛如雌雞似鳧高足江淮畜可以厭火是也)。

** 第三十卷

謙恪(古文愙同苦各反字林恪恭也亦敬也謙虗敬讓也)。

酷毒(又作嚳俈二形同口斛反說文嚳急也甚也亦暴虐也)。

寶罌(於耕於成二反方言瓿甊㼚罌也自關而東趙魏之間或謂之罌亦通語也瓿音部甊勒口反㼚音剛也)。

* 摩訶般若波羅蜜經
** 第一卷(玄應撰)

婆伽婆(舊譯云有大功德至聖之名也下言薄伽梵薄伽此譯云德梵此言成就義眾德成滿名薄伽梵又
此一名總攝眾德餘即不爾故諸經首皆置此名也)。

那伽(此譯云龍或云象言其大力故以喻焉也)。

三昧(莫蓋反或此言三摩提或云三摩帝皆訛也正云三摩地此譯云等持等者正也正持心也謂持諸功德
也或云正定謂任緣一境離諸邪亂也)。

希望(說文作晞同虗依反晞望也海岱之間謂晞廣雅晞視也下無方反說文出亡在外望其還也字從
朢省聲若音無放反說文月滿與日相望也字從月但此字音體人多不辯故字從月不辯此兩釋也)。

心行(下庚反謂遊履也放光經云意所趣向光讚經云所趣所行大論云問云何悉知眾生心行答菩薩知眾
生種種法中處處行即維摩經云善知眾生往來所趣及心所行其義一也今人有讀為下孟反誤也)。

罣礙(又作罫同胡卦反字書網礙也礙止也限至曰礙也)。

剌那(盧割反光讚經作羅鄰那竭菩薩此譯云寶積舊維摩經漢言寶事放光經作寶來案梵本云曷刺怛那揭婆
此云寶臺或云寶藏皆一義也經文有作罽居例反非也)。

滿子(餘與二音三蒼解詁云此亦與字梵言也經中或作滿濡或作文殊師利或言曼殊尸利譯云妙德或言敬首
舊維摩經云漢言濡首放光經作哀雅咸皆訛也正言曼殊室利此云妙吉祥經中有作溥首案溥此古文普字疑為誤
也應作􃯅音而朱反但字形相濫人多惑耳也)。

繫念(古文繫繼二形今作係同古帝反說文係結束也亦連綴不絕也)。

兩腨(又作􂌦同時耎反說文脛腨膓也三蒼腓膓也經文作踹丁管反蹀足也踹非此用也)。

兩髀(古文作䠋同蒲米反說文股外也北人行此音又方爾反江南行此音經文從肉作䏶俗字)。

肉髻(古帝反梵言嗢瑟尼沙此云髻即無上依經云鬱尼沙頂骨涌起自然成髻是也經文從系作結非也嗢音烏
沒反也)。

熙怡(䖒之反下與之反說文熙怡和悅也方言怡喜也湘潭之間曰紛怡或云熙怡經文有作嬉同虛之反說文嬉
樂也蒼頡篇笑也嬉非今戲用之也)。

得愈(古文瘉同揄乳反方言差間愈也說文愈病瘳也)。

恬然(徒兼反方言恬靜也亦安也大論作淡然徒濫反案淡亦安也其訓義同經文作怡與之反誤也)。

不嬈(字林乃了反三蒼嬈弄也說文嬈苛也苛煩也謂煩擾戲弄也嬈亦惱也苛音何可反)。

繽紛(匹仁反下敷云反廣雅繽紛盛皃也)。

阿鞞(字書陛奚反此譯云不退住十住經云第七住也)。

鳩摩(正言究磨羅浮多究磨羅者是彼八歲以上乃至未娶者之總名也舊名童子浮多者舊譯云真言同真地
也或云實亦是一義今應為相言童相也順俗名以童摽八地以上菩薩也或云法王子者別號)。

數知(山縷反數計也閱其數曰數也)。

燒時(尸昭反案燒亦燒也自然為燒以人為燒也)。

** 第二卷

稻茅(徒老反下卯包反稻謂有芒穀也經文有作竿蔗音古寒反下諸夜反通俗文荊州出竿蔗或作甘柘一物也)。

憎惡(烏故反禮記吾惡用吾悟情惡猶憎也詩云惡無禮皆是也)。

** 第三卷

摩捫(莫奔反聲類云捫摸也字林捫撫持也案捫持謂手把執物也故諸經中有作摩提日月是也)。

** 第四卷　第五卷　第六卷(已上並無字音訓)

** 第七卷

蒙昧(字體作􃚌同莫公反下莫對反易云蒙者􃯆也謂􃯆覆不明也廣雅昧者闇也謂蔽無知也易云蒙昧幼者謂
不我求是也)。

** 第八卷

循身(三蒼古文作𢓈同似遵反爾雅循自也郭璞曰又為循行也亦遍也巡歷)。

視占(之鹽反方言占視也占亦候也凡物相候謂之占亦瞻也)。

鏇師(似絹反說文鏇圓轤也周成難字作擐謂以繩轉軸裁木為器者也經文作旋非體也)。

胃脬(普交反蒼頡解詁脬盛尿者也說文脬旁光也經文作胞補交反胞裹也胞非此用也)。

淚涕(古文𪖦同勑計反三蒼鼻液也周易齎咨涕洟自目曰涕自鼻曰洟經文從弟作涕他禮反涕淚也非今所取)。

淡飲(徒甘反下於禁反謂匈上液也經文有作陰之也)。

肪𦚻(府房反下先安反廣雅肪𦚻脂也通俗文在腰曰肪在胃曰𦚻也)。

膖脹(普江反埤蒼胖脹腹滿也下或作痮同猪亮反)。

青瘀(於豫反說文瘀積血也經文又作淤水中埿亦澱滓者之也)。

豺狼(仕皆反爾雅豺狗足也蒼頡訓詁云豺似狗白色爪牙迅快善搏噬也)。

爴裂(字宜作攫同九縛居碧二反說文攫爪持也攫扟也蒼頡篇攫搏也淮南子曰鳥窮則搏獸窮則攫是之也)。

肋骨(郎得反說文脅骨也字從肉經文從革作勒馬頭絡銜者也)。

日㬥(蒲𢛡反小爾雅㬥曬也又㬥晞乾也字從曰從出奴米字意也奴作拜音居竦反兩手共持也)。

如貝(補蓋反說文海介蟲也謂螺貝是也介甲也)。

邏字(力賀反)。

呿字(丘庶反)。

哆字(說文殆可反字林丑加反丑亞反)。

醝字(才何反)。

礙易(以豉反易者不難之稱也)。

** 第十二卷

𦚻兜(先安反即天主也此云正喜一云正知足兜率此云妙足也)。

無央(於良反梵言阿僧祇此言無央數也央盡也經文作鞅於兩反說文頸靼也鞅非此義靼音之列反)。

** 第十三卷

鞞侈遮羅那(蒲迷昌是反此之譯云明行足也)。

迦憊(又作𤸶𢞎二形同蒲戒反阿闍世王經云此言世間解也)。

適生(三蒼古文適這二形同施尺反廣雅祇適也謂適近也始也)。

乞匃(古賴反蒼頡篇匃乞行請求也通俗文求願曰匃字體從人亾言人有止失則行求匃也)。

** 第十四卷

蠱道(公戶反聲類翼者反說文云蠱腹中虫也謂行虫毒)。

譴責(牽戰反蒼頡篇譴呵也廣雅譴怒也經文有作詰責廣雅詰問也)。

盲瞽(公戶反無目謂之瞽釋名云瞽目眠眠然目平合如鼓皮者也)。

** 第十五卷

毒螫(式亦反字林虫行毒也關西行此音又呼各反山東行此音蛆知列反南北通語也音蛆誤也)。

紅縹(匹繞反謂天縹也如帛也青白色也有碧縹有天縹有青縹各以其色所象言之也)。

** 第十六卷　第十七卷　第十八卷
(已上三卷無字音訓)

** 第十九卷

不汙(烏故烏莝二反字林汙穢也字書汙塗也釋名云汙洿也如洿泥也)。

衰耄(字體作𤸬同所龜反說文𤸬減也禮記年五十始衰衰懈也下古文毫二形今作耗同莫報反禮記八十曰耄
注云耄惛忘也亦亂也)。

** 第二十卷

放牧(莫祿反三蒼牧養也方言牧𩚅也郭璞曰謂牧養牛馬也漢書公孫弘牧豕然則牧者畜養之總名非止牛馬
也)。

沮壞(才與反三蒼沮漸也敗壞也詩云何日斯沮傳曰沮壞也經史文作俎側呂反非也肉几也亦貯䤈器也俎
非義)。

偃蹇(居免紀偃巨偃三反左傳偃蹇驕傲也廣雅偃蹇夭撟也謂自高大皃也釋名偃息而臥不執事也蹇跛蹇也
病不能作事今託似此也撟音几小反經文從人作𠐻誤也)。

傲慢(五到反謂不敬也廣雅傲㑥也謂輕㑥也慢也字從人也)。

滋味(古文孖稵二形同子夷反滋益也潤也經文從口作嗞說文嗞嗟也)。

揆則(集癸反詩云揆之以日傳曰揆度也謂度量軌法也)。

** 第二十一卷

但三(徒亶反聲類但從也徒空也)。

祐助(古文𨳾佑二形同尤救反周易曰自天祐之孔子曰祐者助也天之所助者也)。

** 第二十二卷　第二十三卷(並無字音訓)

** 第二十四卷

有翅(古文𦑧𦐊二形同施豉反說文翅翼)。

被服(皮寄反被謂被帶也服謂施用也)。

** 第二十五卷

唐受(徒郎反唐徒也徒空也)。

凌㑥(力繒反三蒼凌侵凌也字從冰下或作􂒖今作易同以豉反說文㑥輕也蒼頡篇㑥慢也)。

虜掠(古文作鹵同盧古反下力著反虜獲也服也戰而俘獲漢書晉灼曰生得曰虜斬首曰獲掠略取也謂強奪取
也俘音芳于反軍所獲也)。

** 第二十六卷

勁夫(經盛反說文勁強也字體從力巠聲巠音古形反也)。

恐懅(又作遽同渠庶反遽畏懼也遽亦急也)。

** 第二十七卷

級其(羇立反禮記級階次也左傳加勞賜賜一級又云斬首二十三級案師旅斬首一人賜爵一級因名賊首為級
也)。

覺已(居𡥉反覺寤也謂眠後覺也蒼頡篇覺而有言曰寤經文作寤二形近字俗作也)。

恃是(時止反韓詩無母何恃負也恃亦賴也)。

憒𠆴(公對反下女𡥉反說文憒亂也韻集𠆴猥也猥眾也字從𠆴從人經文從門作閙俗字也)。

** 第二十八卷(無字可音訓)

** 第二十九卷

怨讎(視由反讎對也爾雅仇𩀕匹也春秋怨偶曰讎楚辭交怨曰讎皆是也)。

** 第三十卷

駕駟(相二反說文駟一乘也穆天子傳曰獻良馬十駟郭璞曰四馬駟謂四十匹也)。

溉灌(歌賚反說文溉灌也謂灌注也)。

** 第三十一卷　第三十二卷　第三十三卷
(已上並無字音訓)

** 第三十四卷

胞胎(補交反說文兒生裹衣者曰胞也)。

** 第三十五卷

匳底(今作􃯇同力占反蒼頡篇盛鏡器曰匳謂方底者也)。

蚊蚋(而稅反小蚊曰蚋說文秦人謂之蚋楚人謂之蚊通俗文蜎化為蚊小蚊曰蚋蜎音血緣反)。

紺瑠(古闇反青赤色也釋名云紺含也謂青而含赤色也)。

輪埵(丁果反小累也今取其義經文從耳從玉作睡㻔二形非也)。

堅著(馳略反字書堅謂堅牢著相附著也)。

逶佗(又作逶迤同於危反下徒何反廣雅逶佗􂔚邪也詩傳云平易皃也韓詩逶佗德之美皃也􂔚音烏爪反)。

不撓(乃飽反說文撓擾也廣雅撓亂也字從木也)。

** 第三十六卷

豪氂(又作毫同胡高反下古文氂䋘二形今作𣮉同力之反漢書不失毫氂孟康注毫兔毫也十毫曰氂今皆作氂
亦由古字通用也然非通用也然非字體也)。

廬館(力居反別舍也釋名云寄止曰廬案黃帝為廬以避寒暑春秋去之冬夏居之故云寄止也下古翫反客舍也
周禮五十里有館館有委積以待朝聘之客字體從食官聲今俗亦作舘經文作觀城門雙闕也觀非此義也)。

以樂(力各反謂歡悅也下文樂佛及僧以樂眾人音讀皆同此也)。

** 第三十七卷　第三十八卷(並無字音訓)

** 第三十九卷

從廣(又作縱同足容反小爾雅云袤從長也廣擴也詩云撗從其畝韓詩傳曰南北曰從東西曰橫是也周禮九州
之地域廣輪之數鄭玄曰輪從也廣之撗也)。

街巷(古鞋反說文街四通道也下作衖同胡絳反三蒼街交道也衖里中別道)。

連緜(古文聯同力錢反廣雅連續也合也緜亦連也謂相續不斷也字從耳耳連於頰也從絲絲連不絕也)。

相和(胡臥反相應也詩云唱予和汝周易鳴鶴在陰其子和之是也)。

適無(都歷反謂主過也)。

玫瑰(字林莫迴反下胡魁反石珠也圓好者次玉也說文火齊珠也說文石之美好曰玫圓好曰瑰經文作㻁非也)。

綩綖(一遠反下三蒼以旃反相傳坐褥也未詳何語也)。

茵蓐(又作鞇同於人反說文茵車中重席也釋名茵車中所坐者也用虎皮為之有文釆因以下與相連著也下而
欲反三蒼蓐薦也)。

幃帶(音韋蒼頡篇幃慊也亦巾也經文或作帷于追反字林在旁曰帷謂張帛障旁也釋名帷圍也謂自障圍也)。

惆悵(勅周反下勅亮反說文惆悵失志也亦悲愁也)。

** 第四十卷

祠天(似茲反祠祭也爾雅春祭曰祠孫炎曰祠食也)。

百乘(古文𠓲乘二形同承證反廣雅乘駕也三蒼乘載也周禮四馬為乘其形曰一車其數曰之乘也)。

橋津(子隣反論語子路問津鄭玄曰津謂濟渡之處)。

金牒(徒頬反簡牒也說文牒札也小品經作金鍱鍱音以涉反)。

娛樂(字詁古文虞今作娛同牛俱反下力各反字林娛亦樂也白虎通曰虞樂言天下之民皆有樂也釋名云虞樂
言神還樂也)。

有棍(孤本反謂轉絃者也又今亦名開為棍子者也)。

稽留(古奚反說文稽留止也爾疋留久也)。

來坌(蒲頓也通俗文𡋯土曰坌說文坌塵也)。

彌窒(丁結反彌窒耶尼子或作富樓那彌多羅尼子正言富囉拏梅低梨夜富多羅富囉拏此云滿是其名也梅低
梨夜此云慈是其母姓也富多羅者子也兼從母姓為名故此云滿慈子或譯云滿願子皆一義也與佛同日而生也)。

* 光讚般若經
** 第一卷玄應撰

度無極(或言到彼岸皆一義也梵言波羅蜜多是也)。

不僥(又作憿同古堯反漢書晉灼云徼遇也僥亦冀求也)。

垓刼(古文􃚡奒二形今作姟同古才反數名也風俗通曰十億曰兆十兆曰經十經曰姟姟猶大數之也)。

傅飾(万務反傅猶塗附也傅藥傅粉皆是也)。

扶蓉(又作芙同附俱反下庾鍾反說文扶蕖花未發者萏𧂄花已發開者為扶蓉其實曰花萏音胡感反𧂄徒感
反)。

𥾭葩(普巴反盛美皃文葩華也)。

飃颺(餘尚反又餘章反謂風所飛揚也)。

晃煜(又作焴同由掬反說文晃明也煜燿也埤蒼晃光耀熾盛皃也)。

八由行(又作遊行又作道行或作直行或言八直道亦言八聖道或言正道其義一也)。

漸漸(才冉反漸漸猶稍稍經文作漸漸漬誤也)。

履襪(古文韈或作怽二形同無發反足衣也經文從巾作懱音亡別反單被也帊也懱非字義也)。

然盡(才刃反字林草名也本草云藎草可以染流黃作金色生蜀中也)。

之誼(字詁古文誼今作義同宜寄反禮記誼者宜也制事宜也誼亦善也理也)。

** 第二卷

貧匱(渠愧反鄭玄注禮云匱亦乏也毛詩傳匱竭也)。

嵩高(又作菘同思隆反爾雅山大而高曰嵩今中岳嵩高並依此名)。

蚑行(渠支反又音奇謂虫行皃也周書蚑行喘息是也)。

蜎蜚(一泉反字林虫皃也動也或作蠉古文翾同呼泉反飛皃也下古書飛皆作蜚同甫韋反蜚謂蜚揚也案漢書
注云正月爵大於鳩五色蜚過二月後蜚過池陽是也)。

慌惚(呼晃反又作怳虛往反謂虛妄見也惟怳惟惚似有無也漢書音義曰慌惚眼之見也)。

兩臏(又作髕同頻忍反說文臏膝骨也蒼頡篇膝葢)。

** 第三卷

四𣧑(又作凶同許恭反放光經作也四結猶四縛也謂貪欲瞋恚戒見取身縛漢書王莽傳云固古行其必𣧑
是之也)。

惶慌(胡光反謂虛妄見也荒虛也廣雅惶懼也遽也蒼頡篇惶恐也亦憂悼在心皃也)。

** 第四卷

門閫(又作梱同苦本反鄭玄注禮云閫門限也說文門橜也)。

不瞚(列子作瞬通俗文作眴同尸𨳝反服䖍云動也說文瞚目開閇數搖動也)。

惡師(於各反惡過也所為不善也經文從草作𦷢又從人作惡皆非也)。

** 第五卷

梨穢(力移反方言色似凍梨也大品經云青想壞想是也)。

恢大(又作􃚡同苦迴反蒼頡解詁云恢亦大也)。

三跋致(又作拔同蒲沬反晉言發趣是)。

** 第七卷

頭顱(又作髗同力胡反腦葢也經文作臚呂居反腹臚也皮也臚非此義)。

咤之(竹家反經中從足作𨀸也􂢢丁佐反磋之且何反非)。

燕坐(又作宴石經為古文兼同一見反說文宴安也謂安息皃也)。

** 第八卷　第九卷(先不音)

** 第十卷

疇匹(除留反楚辭誰可與兮匹疇王逸曰二人為匹四人為疇疇亦類也今或作儔也)。

五旬(或言般遮旬即五神通也案阿闍世王女阿術達經云悉得五旬是也五神大品等經云五神通同一也)。

縛祇(一種等首真人餘經作家須陀洹命終也)。

*** 長安品
**** 第一卷

以索(所格反蒼頡解詁云索盡也經有作却訛)。

**** 第二卷　第三卷(並無字可音訓)

**** 第四卷

無蚤(音義同早晚之早也古字通用耳如禮記云孔子蚤作是也)。

三摩越(第四禪定是也)。

恒架(古訝反或作恒伽提梵語訛轉也)。

**** 第五卷

慊苦(苦簟反慊猒足也快也)。

不啻(施豉反蒼頡篇不啻多也)。

* 道行般若經
** 第一卷

吁與(許于反說文驚語也廣雅吁應聲也吁亦疑怪之辭也經文有作說與也)。

邠祁文陀弗(彼貧反下巨梨反或言富樓那彌多尼子是也)。

邊幅(甫鞠反幅猶邊際也謂際畔也)。

無底(都禮反猶無邊也無邊猶無限也經文作互非也)。

** 第二卷

因坻(直尸反或言因提或云因陀囉正翻名天主以帝代之故經中亦稱天主或稱天帝者並位之與名者也)。

波羅那提天(新道行經云自在天也亦即梵天也)。

伊沙天(此云眾生主那提乾天此云天女等)。

阿會宜修天(長安品作阿波亘差天即光音也經中會有從言作譮者非也)。

僻隈(匹亦反僻邪僻也亦避也經中或作避避去也下烏塊烏迴二反謂隱蔽之處也經文作􃯈於豈反哭餘聲也
􃯈非此義也)。

梵摩三鉢天(此應天主名也新道行經云梵天王也)。

薩和薩(此云有情亦言眾生猶是薩婆薩埵也)。

般遮旬(般遮此云五猶五神通也經中或作五旬在二者也)。

廅天(烏合反晉言有光壽天是第二禪中初天也亦名少光天以光少故也廅波摩那晉言無量光天即二禪中第
二天也以前光明轉勝轉妙故也諸經中有作阿波摩波摩那天是也應言阿鉢羅摩那婆鉢利多婆也)。

須𤴟天(三蒼音帝郭訓古文奇字以為古文逝字漢書韋昭音徒計反案中陰經作須滯天或作須廗天亦
言善見天定障漸漸微見極明徹故名善觀也樓炭經作須嚏天皆一也應言須達利舍那此言善觀天嚏音丁計反廗
音帝依字風俗通姓氏亦有此姓經文從無從足作𨅐音讀作武非也)。

枝掖(以石反相似也掖猶葉也此應外國語訛耳長安品作技掖般若是也)。

** 第三卷

狎習(古文𧆥書或作狹同胡甲反孔注尚書云狎近也狎㑥也謂輕㑥也經文從人作𠇺非也)。

** 第四卷(無字可訓)

** 第五卷

至奏(子陋反奏進也為也明度經云三拔致此言發趣也經有作跋同蒲沬反也)。

一劫(梵言劫簸此譯云別時節經文有作疌音子葉反此語音訛也)。

若檣(又作牆同才羊反颿柱也關中曰牆竿是也)。

愍念(字詁古文愍今作閔同眉殞反𢚓憐)。

** 第六卷

裴服(蒲來反此言訛也猶是被服也音皮寄反被帶袈裟也經文從文作斐音敷尾反也)。

詭𤲶(又作恑同居毀反說文恑變詐也謂變異也詐妄也經文從口作𠱓非也下又作嬲三蒼音諾了反嬲弄也惱
之也)。

** 第七卷

勇悍(何旦反蒼頡篇悍桀也說文悍勇也有力也字從心)。

為舍多羅(大品經作為父母是也)。

** 第八卷(先不音訓)

** 第九卷

乾陀呵晝菩薩(新道行作香象菩薩是也)。

緹縵(陀禮反說文謂帛赤黃色也即縓色也爾疋再染謂之縓縓音詮絹反)。

自衒(古文眩衒二形同胡麵反說文行且賣也廣雅衒詃也)。

乾陀越國(字或作揵應云乾陀婆那此譯云香林明度經香淨國阿闍世女經云香潔一云香風皆之一
也)。

** 第十卷

完健(胡官反說文完全也完猶保守也)。

儲水(直於反儲貯也說文儲偫也偫亦備也謂畜物以備曰儲)。

曼殊顏華(又云曼殊沙此譯云藍花)。

鳩垣(諸經或作鳩洹或作仇桓皆梵言訛也此譯云大身)。

巫祝(󲈦俱反下之育反無形也謂事鬼神曰巫祭主贊辭曰祝也說文在女曰巫在男曰覡音形狄反)。

反遺(餘季反爾疋貽遺也遺猶贈也廣也遺與也亦加也)。

有桴(案古文官書枹桴二字同體扶鳩反謂鼓椎也說文桴擊鼓柄也)。

拊撫(方主反下敷禹反案拊猶拍也撫持也案也存恤也釋名云撫敷也敷手以拍之)。

** 小品般若經第三卷玄應撰

糟粕(籕文作醩同子勞反不􂲅酒也下普各反淮南子云古人糟粕許叔重曰糟有滓酒滓也𥂖糟曰粕也􂲅音
子禮反)。

垣林(宇煩反垣四周牆也釋名垣援也人所依阻以為援衛也)。

** 第一卷　第二卷　第四卷　第五卷
(已上四卷並無字音訓)

** 第六卷　第七卷

監礙(古文作􃯉同公衫反方言監察也言婦人有三監五礙者)。

躓頓(陟利反謂挫辱也廣雅躓蹋也足蹋手頓者也)。

相柱(張注反謂支柱)。

** 第八卷

加尸(又作迦尸此譯云光言有光澤)。

瘡瘢(薄寒反蒼頡篇瘢痕也經文作槃非體也)。

金鍱(餘攝反薄金也大品經作金鍱是也)。

** 第九卷　第十卷(並無字音訓)
一切經音義卷第九



一切經音義卷第十

翻經沙門慧琳撰

  
  * 
音勝天王般若經七卷　并後序
濡首菩薩分衛經二卷
大明度無極經四卷
文殊所說般若經二卷
文殊般若經一卷　第二譯
仁王般若經二卷
新譯仁王經二卷　大廣智
仁王護國結壇經一卷
金剛般若經一卷　羅什
金剛般若經一卷　流支
金剛般若經一卷　真諦
能斷金剛經一卷　玄奘
能斷金剛經一卷　義淨
實相般若經一卷
理趣般若經一卷　金剛智譯
大樂理趣經一卷　大廣智譯
大明咒經一卷　前譯般若心
般若心經一卷　羅什
般若心經一卷　罽賓新譯
右十九經三十二卷同此卷音。

* 勝天王般若經
** 第一卷玄應撰音

尼坻(又作濔泜二形同直飢反)。

治葺(侵立反通俗文覆葢曰葺葺亦補治也累也苫也從草咠聲)。

諠撓(乃飽乃教二反說文撓擾也廣雅撓亂也)。

三𠍴(古文􃯊􃛤二形籀作愆今作愆同去連反說文愆過也失也)。

如矟(山卓反埤蒼矟亦矛也經文作􃯋俗字也)。

如𥍽(充容反廣蒼𥍽短矛也或作𠝤刺也)。

憤恚(扶忿反說文憤懣也懣煩也憤怒氣盈盛也情感動也)。

覆罩(又作羅同陟教反捕魚籠者曰罩今取其義)。

􃜲忽(又作倏𨁀二形同書育反儵忽急疾皃也)。

坑埳(又作坎同苦感反埤蒼云埳亦坑也)。

敷啟(又作启孔注尚書以為古文啟同苦禮反說文启開也)。

懷憾(胡紺反論語共弊之而無憾孔安國曰憾恨也)。

嘶喝(又作𧬊同先奚反下又作􃯌􃯍同乙介反方言廝􃯌噎也楚曰廝秦晉或曰􃯌埤蒼嘶聲散也說文嘶
悲聲廣雅聲之幽)。

欺侮(古文㑄同亡甫反侮猶輕慢也)。

** 第二卷

沾濡(又作霑同致廉反廣雅沾漬也濡濕也)。

資財(子夷反說文資貨資財也經文作貲子斯反說文小罰以財自贖曰貲通俗文平財賄曰貲案貲亦與資義同)。

腥臊(又作胜同先丁反下桑刀反腥臊臭也通俗文魚臭曰腥猳臭曰臊臊音加也)。

酤酒(公胡反說文買酒也經文作沽水名也)。

博弈(古文薄同補莫反方言博或謂之棊下餘石反齊魯謂圍碁為弈也)。

梨軶(又作枙同於革反謂轅端𡑅牛領者)。

盥酒(公緩反說文盥澡手也凡澡洒物皆曰盥)。

罕(呼旱反罕希也謂希疏也字從冈干聲)。

轡勒(碑愧反字書馬縻也所以制收車馬也字以從絲從叀聲類勒馬頭鑣衘也)。

** 第三卷

𠙽擲(文作塊同口對反即土塊也)。

􃯎毒(又作憯同初錦反說文懆毒也痛也爾雅懆憂也)。

縱誕(徒亶反誕謾也亦欺也不實也)。

不憚(徒旦反憚難也亦畏也廣雅憚驚也)。

收穫(胡郭反說文刈禾也草曰刈穀曰穫)。

** 第四卷

很戾(胡墾反下力計反很違也戾曲也字從犬從戶)。

抑挫(祖臥反說文挫摧也亦𢬃也)。

莣衣(無方反莣草也爾雅莣杜榮注云似茅皮可以為繩索履屩等)。

食芋(于附反聲類大葉著根之菜見驚人故曰芋大者謂之蹲鴟甚可蒸食)。

炒穀(古文𤌉焣二同初狡反方言熬焣火乾也說文𤌉焣也)。

尼連禪河(應云尼連禪那或云熙連禪此譯云尼者不也連禪那者樂著也名不樂著河也)。

迦梨迦龍(又云迦羅迦龍此譯云黑龍也)。

倒仆(古文踣同蒲北反說文什頓也謂前覆者也)。

** 第五卷

真胝(又作底同竹尸反頒真此云善思惟是天名也)。

僕􃯏(古文䑑同蒲木反廣雅僮僕伇使也僕附也)。

簉多(初救反)。

羺莎(奴溝反)。

裒多(蒲溝反)。

須摩那(或云蘇磨那華其色黃白亦甚香不作大樹纔高三四尺四垂似葢者)。

瞻蔔伽(或云旃簸迦樹正言占博迦樹形高大華赤甚香其氣逐風彌遠也爾雅云多也)。

門堞(又作𡍕同徒頰反廣雅堞女牆也)。

猩猩(又作狌同所京反知人名如豕人面又似黃狗犬吠也頭如雄雞出交阯封溪聲如小兒啼知去不知來犬吠
知去也)。

尸利沙(即是此間合昏樹也其樹種類有二若名尸利沙者葉果則大若名尸利駛者葉果則小此樹時生
人間關東下里家誤名婆羅樹是也)。

** 第六卷(先不音)

** 第七卷

荻林(又作藡同徒歷反荻草也亦有荻竹)。

阿薩闍病(謂不可治)。

迦樓那摩訶(此云大迦樓那此云悲言如來功德以那若大悲二法為體也)。

􂍾尼(又作咽同於堅於見二反此譯云鹿王也)。

尼拘陀(應云尼拘盧陀此譯云無節亦云縱廣樹)。

摩那陀果(此譯云醉果也)。

頻婆果(此譯云相思也)。

所縈(一瓊反縈旋也纏也通俗文收績曰縈)。

不愜(苦頰反廣雅愜可之也字林愜快也)。

** 經後序

始洎(渠器反漢書云洎前七郡晉灼曰洎至也)。

寘懷(之是反詩云寘彼周行傳曰寘置也)。

祈請(巨衣反詩云以祈爾爵傳曰祈求也)。

甫爾(方武反釋名甫始也廣雅甫眾也)。

輯睦(茨入反爾雅輯和也謂諧和也下又作穆同莫斛反睦敬也美矣也)。

負笈(奇急反風土記云笈謂學土所以負書箱如冠箱而卑者也謝承後漢書云負笈隨師也)。

驅傳(知戀反謂轉次行也爾雅馹遽傳也郭璞曰皆傳車驛馬之名馹音而質反)。

錫珪(思歷反下古攜反爾雅鍚謂錫與也書禹錫玄珪是)。

分陜(或冉反公羊傳曰自陜以東周公主之自陜以西召公主之說文今弘農陜縣古之虢國是也)。

碩難(市亦反詩云碩人俣俣傳曰碩大也小爾雅云碩遠也)。

智昕(虗殷反小雅云昕明也爾雅晣察也)。

彭匯(胡罪反尚書東匯澤為彭𧋠孔安國曰匯𢌞也三蒼水𢌞之皃也)。

萬駰(於身反於巾反人名者也)。

猜焉(古文􃯐猜二形今作􃌐同麄來反案猜亦名疑也廣雅猜懼也)。

* 濡首菩薩無上清淨分衛經
** 上卷慧琳撰

底泓(一宏反說文下深大也廣雅云泓深也)。

吹噭(又作嘂譥二形同古弔反噭喚也呼也亦鳴也)。

螫虫(書亦呼各二反說文虫行毒也經文作𧋒非體)。

躇步(膓於反說文躊躇猶豫也躑躅也)。

錠燭(殿定二音聲類云有足曰錠無足曰鐙)。

鹿𨽁(古文𨞮一形今作聚同才句反廣雅聚居也謂人所聚居村邑者)。

𣐾鋤(又作薅𣐾二形籀文作薅或作茠同呼豪反說文除田草曰庥經文作䒵莇非也)。

** 下卷

慷慨(正作忱愾同口葬反下苦代反怳慨大息也亦士不得志者也)。

喟然(又作􃯑同口愧反三倉喟歎息也說文大息也論語喟然歎曰何晏曰喟歎聲者也)。

華孚(或作􃯒說文作􃯓同芳俱詡俱二反方言華􃯒盛也齊楚之間或謂之華或謂之􃯒)。

玓瓅(丁歷反下字書作䑈同零玓反說文玓瓅明珠色經文的非體)。

暠然(又作杲同古倒反埤蒼白皃也亦明也灼然明白者也經文作咼音古螢反非也)。

歧嶷(巨宜反下語棘反詩傳云歧知意也嶷識別也言能匍匐則歧然意有所知也其貌嶷有所別識也
亦言六七歲也經文作奇非體之也)。

* 明度無極經
** 第一卷玄應撰

善業(梵言須菩提或云藪浮帝或言蘇部底此譯云善實或云善業或云善吉皆一義也言空生者晉沙門康法𨗉
雜譬喻經云舍衛國有長者名鳩留產生一子字須菩提有自然福報食器皆空因以名焉所欲即滿後遂出家得阿羅
漢道是)。

秋露子(梵言舍利弗舊言舍梨子或言奢利富多囉此譯云鴝鵒子從母為名母眼似鴝鵒或如秋露鳥眼
因以名焉舊云身子者謬也身者舍梨與此奢利聲有長短故有斯誤或言優波提舍者從父名之也)。

不憚(都割反通俗文旁驚曰憚經文作慘怛之怛非也)。

貲貨(子移反蒼頡篇貲財也廣雅資貨也周禮通貨賄也鄭玄曰金玉曰貨布帛曰賄亦與資同經文作訾訾量訾
非此用也)。

弘裕(古文䘱同瑜句反廣雅裕寬緩)。

昆弟(又作晜同古魂反爾雅昆後也郭注云謂兄後也方俗異言耳)。

溝港(古項反字略云港水分流也今梵言須陁洹是也此言至流或言入流經中或作道跡或言分布今云溝港溝
非取其義也經文作遘也)。

開士(謂以法開道之士也梵云扶薩又作扶薩或音薩是之事也)。

頻來(言斯陁含也此云一往來字應誤也字宜作頓也)。

緣一覺(又云獨覺又云緣覺舊經云古佛又言辟支佛又皆梵言訛轉也此言辟文迦或云貝支迦此云獨
覺是也)。

應儀道(又云應真或言真人舊云無著果亦云阿羅訶今言阿羅漢皆是一人也)。

滿祝子(脂育脂救二反即富樓那是也)。

除饉(渠鎮反舊經中或作除士除女或薰士薰女今言比丘比丘尼是也案分別功德論云世人飢饉於色欲比丘
除此受饉之飢想故名除饉又案梵言比丘此云乞士即與除飢饉義同又康僧會注法鏡經云凡夫貪染六塵猶餓夫
夢飯不知猒足聖人斷去貪染除六情飢故號出家者為除饉)。

** 第二卷

佞𧕏(奴定反謟媚也偽善也說文口材也亦德之稱也字從女從仁論語云惡夫侫者此即從女之義左傳寡人不
佞不能事父兄此即從仁之義下五竭反說文禽獸蟲蝗之怪謂之𧕏經文作孽鹿子也又作㜸近出字也)。

** 第三卷

妷夫(古文佚今作劮同與一反蒼頡篇佚蕩也妷亦婬也)。

將踧(子六反踧􃯔敬畏也謂恭敬之皃也)。

麤捔(漢書班固敘傳云捔舉軄僚孟康注云捔古文粗字音才占反韋昭曰粗略也)。

** 第四卷

阿閦(案閦文字所無相承又六反餘經作無怒亦云無動或云無怒覺皆義譯其名也)。

僥倖(又作憿徼二形同克堯反下音幸俗謂幸為之僥倖非其所當而得之小爾雅非分而謂之幸冀望得也徼遇
也遇幸得也楚辭願僥倖以待時謂規求親求親遇也禮記孔子曰小人行儉以僥倖是)。

哀慟(徒貢反論語顏回死子器之慟馬融曰慟哀過)。

帷幔(筠龜反下莫旦反字林在旁曰帷在上曰幕說文云幔幕也)。

炫煌(胡面反下又作熿同胡光反灮明盛皃也說文炫耀也煌光)。

法來(梵云曇無竭或譯云法上亦云法鏡皆一義也)。

毾壁(他答反毛席也施之於壁因以名焉經文作闟非體也)。

* 文殊師利所說摩訶般若波羅蜜多經
沙門慧琳音

金磺(下古猛反廣雅云磺強也䥫𤩶謂之磺鉛磺謂之鏈鏈音連說文銅䥫等𤩶也從石黃聲或作磺亦作𨥑並俗
字也)。

椎打(上墜追反韻英云掊擊也太公六鞱云方頭䥫推重八斤柄長五尺顧野王云所以擊物者也說文擊也從木
佳聲經作鎚所以擊物者也鎚俗字也)。

皰初生(上龐皃反此說忉利天波利質多羅樹花欲開時於其葉間生諸花皰諸天見之眾皆歡喜也)。

* 文殊師利所說般若波羅蜜經(第二譯)
沙門慧琳撰

齎妙(上濟齊反持財以與人也或作賷俗字也)。

徹過(上纏列反考聲云徹通也迹也道也洩也俗作撤古作徹有作澈是水清澈非此義也)。

生疱時(上彭皃反亦作皰樹木初生花之皃也)。

慣見(上關患反爾雅慣習也或作遦左傳作貫借用也)。

* 仁王般若經
** 上卷(後秦鳩摩羅什譯)
沙門慧琳撰

九級(金岌反考聲階等也賈注國語云等差也鄭注禮記云次也說文從糸及聲糸音覓也)。

僉然(妾廉反小爾雅云僉同也廣雅多也說文皆也從从今音精入反吅音喧並二人即古從字也會意字)。

波斯匿王(梵語也唐云月光王此王准經說已證無生法忍菩薩也助佛弘化請問護身護國菩薩行乃
至護佛果等甚深法要也)。

摩訶衍(梵語也唐云大乘也爾雅云已矣大)。

洪音(戶公反孔注尚書洪大也形聲字也)。

城塹(僉焰反顧謂城池為壍顧野王云今城外壕坈也字書云城隍也說文坈也從土斬聲或從漸作壍同)。

牆壁(匠羊反如後護國道場序中所釋下并覓反廣雅壁垣也玉篇云室中垣壁也說文從土辟聲)。

矛盾(上莫侯反鄭注禮記云酋矛也說文長二丈建於兵車象形字書並無下述尹反鄭注周禮云五盾干櫓之屬
其名未盡聞方言云自關而東或謂之干關西謂之盾說文瞂也從厂從十從目象形字也瞂音伐今經從木作楯非也
乃是欄檻非此鉾楯兩字並錯用皆非正字)。

** 下卷

什物(音十舊音義釋云什眾也雜也會數之名也資生之物謂之什物也字鏡云物即萬物也牛為大物天地之起
牽牛故物字從牛勿聲也)。

亾喪(上亡字毛詩傳亡無也顧野王云失也死也說文兆也從人從𠃊𠃊音隱𠃊者匿藏之義也經作亡俗字也
下桑浪反尚書曰百姓如喪考妣禮記曰玩人喪德玩物喪志鄭注云亾失位也說文亾也從哭亾聲也哭字從犬從吅
吅音喧會意字也亦轉注字也今隸書錯變犬及亾為衣遂作喪或作􃯕者思喪皆失之遠矣知之)。

杻械枷􃯖瘡疣(已上六字並後新譯仁王經中具說)。

乾坤(上強焉反下苦昆反所謂二儀也天地也)。

巨海(渠語反方言巨猶大也)。

尚殞(字書尚猶也下雲敏反考聲殞死也或作隕孔注尚書云墜也爾雅落也說文高下也易曰有隕自天也從阜
員聲也員音云也)。

蠢蠢(春尹反毛詩傳曰蠢蠢蟲動也郭注爾雅云動搖皃也從䖵春聲䖵音昆或從人從心作𢝣惷同俗字)。

波差憂波差(梵語極虜質不切當也正梵音云隖波索迦隖波斯迦唐云近事男近事女也受持五戒
十戒親近善事師長及善知識)。

淡泊(上唐濫反下蒲莫反案淡泊者無味也寂滅也無為也)。

彗星(隨銳反案彗妖星也左傳曰彗者所以除舊布新之象也乙已占云索索然狀如掃帚孛孛然形如粉絮皆逆
亂凶索之氣也考聲箭草也手持甡甡音詵或從竹作篲其星象掃帚故以名之亦會意字也)。

漂沒(上疋遙反考聲云漂浮也沒沉也說文從水票聲也經中加寸作㵱愚夫妄加不成字也一切字書並無從寸
作者宜除之)。

􃯗陽(康浪反考聲冗極也陽炎熱也冗旱也說文冗字人頸也從大省象頸字下脉形也說文作亢古也)。

** 新譯仁王經序慧琳撰音

唐代宗皇帝製

皇矣(毛詩傳曰皇大也匡也美也爾雅皇君也王也說文云矣者語也詞也矣字聲上從古以字下矢也)。

剪稠(上精演反考聲剪截也從刀前聲下長留反字書云禾穊也多也從禾從周省聲)。

綿絡(上彌編反下音洛䋄雜也)。

羅罩(潮教反說文捕魚器也從冈卓聲案羅罩二字並從冈也)。

權輿(上逵袁反考聲云常合道也賈注國語云權秉也從手雚聲也下與諸反中從車爾雅曰權輿始也雚音觀知
已矣)。

泳沫(上音詠爾雅泳游也郭璞云潛游水底也下滿鉢反考聲云沫止也水上沬也終也抄也形聲字)。

逾遠(庾朱反廣雅逾亦遠也孔注尚書云越也說文進也或作踰也)。

夕惕(夕夜也下體亦反孔注尚書云惕懼也毛詩心焉惕惕傳曰惕惕猶切切也)。

微枕(上纏列反字書徹去也除也考聲徹抽也說文通也從彳從支育聲也育音與六反下之荏反韻詮云枕所以
承頭也從木冘聲也冘音淫彳音丑尺反支音普卜反)。

假寐(彌庇反毛詩傳曰寐寢也顧野王曰假寐者具衣冠坐而眠熟也說文寐從未從㝱省)。

遏𡨥(上安葛反蒼頡篇云遏遮也毛詩傳止也孔注尚書遏絕也下口遘反考聲𡨥賊也韻詮盛多也說文暴也文
字釋要云寇從攴從完是也)。

著星辰(張慮反易曰玄象著明莫大乎日月鄭注禮記云著而不息者天也著而不動者地也又曰著猶明
白也立也成也說文闕古今正字從草者也)。

甞澡(遭老反字指云澡盥也洗也說文洒手也從水喿聲也喿音桑到反盥音管洒音洗也)。

緬尋(綿典反賈注國語云緬思也說文微絲也從糸面聲下見前尋字從又從口從工從寸以說也)。

𡕆夫(於記反考聲云𡕆哀痛聲也從壴從欠口作𡕆今文中從次從心作懿俗用誤也訓義別非本字壴竹句反之
已矣)。

竊景行(千結反考聲云私取也鄭玄注禮記云盜也韓嬰說小人盜自中出從穴從廿從米离聲也今隸書
略去廿离音先結反廿音疾)。

波斯匿(梵語即西國波斯匿王也從佛請說護國法請說經主也唐云日月光也)。

永袪(去魚反考聲云抽也集訓云舉也韓詩袪去也說文從衣去聲也)。

寔惟(時軄反毛詩傳曰寔是也說文止也宀音綿是字從曰從疋也)。

迺津(上奴改反亦古文乃字也亦語詞也下井寅反鄭注周禮云津潤也郭注爾雅云津梁也廣雅同也周之已矣
也)。

共臻(櫛詵反爾雅臻至也考聲云聚也集訓到也張揖字詁作臸從二至以為古文臻字也象形字也)。

緹油(上弟奚反鄭注周禮云綠色也又淺紅色也說文帛赤黃色也下油者絹油也古人用以書記事)。

參差(上磣參反下廁師反假借字也韻詮云參差者不齊之皃參字古文或作􃯘經作參俗字也)。

大輅(魯固反白虎通云天子大輅字書云古者大輅為椎輪之質今加於􃯙飾之華麗也)。

三覆(豊目反考聲覆審也集訓重察言語曰覆也)。

慨然(康愛反考聲傷歎也)。

憺慮(上唐濫反許叔重注淮南子云心志滿足也顧野王云恬靜也說文安也從心詹聲也下呂佇反爾雅慮思也
說文謀思也從思虍聲音呼)。

搜綴(色鄒反考聲求索也追衛反賈注國語云綴連也續也從糸叕之聲叕音陟劣反)。

褰裳(羌言反考聲云摳衣也從衣從騫省聲也)。

沃朕(烏穀反尚書曰洛乃心沃朕心賈注國語云沃美也廣雅清也說文溉灌也朕我也)。

襲予(尋立反廣雅襲及也司馬彪注莊子云襲入也郭注爾雅云重也說文從衣從龍)。

遠齎(精奚反玉篇賚持也廣雅送也說文持遺也從貝齊聲文中作賷俗字也)。

待扣(音口廣雅扣打也孔注論語云扣擊也說文從手口聲也)。

佇延(除旅反廣雅佇立也毛詩傳云門屏之間曰佇郭注爾雅云人君視所佇立處從人宁聲宁音張呂反)。

之籟(郎大反廣雅謂之簫也大者二十四管小者十六管有二底說文三孔籥也從竹賴聲)。

欒棘(上盧桓反禮記天子墓墓樹松諸侯栢大夫欒士楊說文欒木似欄從木從欒省聲也下矜力反毛詩傳曰
棘酸棗也郭注爾雅云顛棘葉細有㓨又有商棘牛棘馬棘說文似棗藂生從二束廣雅棘棘箴也)。

弼我(貧密反孔注尚書弼輔也爾雅重也尚書大傳曰天子有四隣左輔右弼前疑後承廣雅弼備也大戴禮云絜
廉而切直匡過而諫邪謂之弼說文弼字從二弓從􃯚􃯚音添念反弜音巨丈反古文或從攴作㢸又作􃯛也)。

爰令(上音員毛詩傳曰爰為也于也爾雅爰曰也說文引也從𠬪于聲𠬪音披表反)。

常衮(公穩反人名也)。

握槧(才敢反釋名云槧板之長三尺韻詮云以板為書記也說文牘樸也從木斬聲又音僉集訓云削版而記事者
也)。

邃賾(上雖醉反王逸住楚辭云𨗉深也下柴革反劉獻注周易云賾者幽深之稱也說文從𦣞責聲也𦣞音夷)。

刊定(口干反鄭注禮記云刊削也杜注左傳云除也廣雅刊定也說文剟也竹劣反剟亦削也具足也)。

較然(上音角考聲較略也廣雅明也爾雅宜也尚書大傳較其志見其事太玄經云君子小人之道較然見矣漢書
亦云較然易知也或作校亦同)。

釣𡩡(所革反說文入家搜也從宀索聲也考聲求也取宀從市從糸俗用不從宀非也)。

迴出(熒頴反爾雅迥遠也從辵冋聲音與上同經從向作逈非也辵音丑略反頴音營炅反)。

躡金(黏輒反方言躡登也廣雅履也說文同蹈也從足聶聲也聶音上)。

惋撫(烏貫反考聲惋恨也桂菀珠藂云驚歎而藏於心也下芳武反從手無聲也)。

聊紀(了彫反毛詩傳曰聊且也說文從耳卯聲卯音􃯜從夘者誤也)。

旃蒙歲(之然反爾雅云在乙曰旃蒙在巳曰大荒落時永泰元年乙巳歲夏初四月也)。

木堇榮月(巾隱反花樹名也時斗建巳四月下旬也)。

** 仁王護國般若波羅蜜多經上卷

三藏大廣智不空奉　詔譯

已辦(上音以下白慢反鄭注禮云辦具也說文判也從力辡聲也辡音皮免反也)。

技藝(上奇蟻反韻英云技藝能也說文巧也從手支聲也)。

一滴(丁歷反考聲云水落也說文云水灓注也從水從啇省聲也)。

煗性(奴管反賈逵注國語云煗溫也或作煖俗用非也)。

** 仁王護國般若波羅蜜多經下卷

杻械(上抽柳反考聲云杻桎也亦作枉枷手曰杻從木丑聲下遐戒反考聲梏也韻詮云穿木枷足曰械從木戒聲
也)。

枷鎖(上音加考聲云梏也案枷者穿木為孔枷於頸囚縶罪人之具也下桑果反或作鎻俗字也)。

摩訶迦羅(梵語也。唐云大黑天神也。有大神力。壽無量千歲。八臂身青黑雲色二手懷中橫把一三戟叉
右第二手捉一青羖羊。左第二手捉一餓鬼頭髻。右第三手把劒。左第三手執朅吒𠕀迦梵語也是一髑髏幢也。後二手
各於肩上共張一白象皮如披勢以毒虵貫穿髑髏以為瓔珞。虎牙上出作大忿怒形。雷電煙火以為威光。身形極大。足
下有一地神女天以兩手承足者也)。

瘡疣(惻莊反韻英瘡痍也或作創古文作剏下有憂反瘡頡篇疣病也或作肬亦通或作𤴨古字)。

業漂(上嚴劫反賈注國語云業次也取也爾雅事也郭注云業次舍也端緒也說文從華從巾下匹遙反廣雅漂潎
也顧野王云流也說文浮也從水票聲票音同上潎音篇篾反)。

彗星(隨銳反考聲云𡝩星也光芒如帚帚箭草形占書云關中呼為伎女草此𡝩星光如伎女草形占書云所指之
分有災或作篲古作篲)。

砂礫(零滴反碎石也麤砂也從石從樂省聲)。

泛漲(芳梵反賈逵注國語云泛浮也毛詩傳云泛流貌也說文從凡作汎古今正從水乏聲下張亮反考聲云水增
大砂岸崩摧延入水曰漲從水張聲俗以上聲呼非)。

􃯗陽(上康浪反考聲􃯗極也)。

竭涸(何各反賈注國語涸竭亦涸也廣雅涸盡也蒼頡篇作􃯝古字也)。

降澍(朱戍反集訓云時雨所灌澍潤生萬物也經文從雨作霔謬也多是時俗凡情妄作不成字也檢一切字書並
無此字非也)。

㮀盛(上霞巖反考聲云木匧也韻詮云盛書盛表木匧也或作椷亦作楠古字也經作凾俗字也本凾谷關名也
匧音謙葉反盛音成鄭注周禮云在器曰盛說文云黍稷在器也從皿成聲也皿音明秉反)。

陀羅尼中字(但取其聲不求字義)。

𡀔(轉舌呼)。

娜(鼻中聲)。

孽(言竭反)。

捺囉(二合二合者上下兩字各取半聲合為一字上捺音弩紇反下囉音先取羅字上聲加轉舌即是下文諸有二
合皆同此例囉字亦准此也)。

枳孃(二合上鷄以反孃取上聲經從禾誤也後文准此)。

婆(取去聲并引也)。

嚩(無可反)。

惹(自攞反)。

曬(所戒反)。

儜(尼整反亦作抳)。

涅(寧逸反轉舌也)。

十六大國(佛在世時各各強盛名為大國自後隨其王福互相吞并今或為小國或復磨滅無其國號者
也王是之也)。

毘舍離國(舊曰毘耶離即維摩大士所居地也七百羅漢在此國界結集聖教)。

憍薩羅國(唐云無鬪戰龍猛所化之處也)。

室羅筏國(即是說此經處佛在時波斯匿王所治之境也)。

波羅痆(拏黠反)。

斯國(舊曰波羅奈施鹿林在此國也)。

迦毘羅衛國(即如來下生之地淨飯王所治之境界)。

拘尸那國(佛入寂滅處雙樹現在)。

憍睒(尸染反)。

彌國(或云憍償彌昔優田王所治境也最初刻檀作佛形像見在此國即護法菩薩伏外道之處形彰之已矣)。

波吒羅國(亦波吒釐或名上茅城或名王舍城鷲峯山在此國)。

* 仁王護國陀羅尼經(三藏大廣智不空奉　詔譯)
(沙門慧琳音)

纂曆(祖管反考聲纂集桂苑珠藂聚也說文從糸算聲也算音桑管反下力的反孔注尚書云節氣之度也大戴禮
云聖人慎守日月之數以察星辰之行以序四時之從逆故謂之曆治也從曰𠩵聲也𠩵音同也)。

法蠃(盧禾反爾雅蚹蠃􃯞蝓也郭璞云似蝸牛而大案螺者樂器也吹作美聲以和眾樂從虫蠃聲也經作䗍俗
用謬也非本字言法蠃者說法聲如蠃鼓因名法蠃也)。

刊梵言(口干反杜注左傳云刊除也鄭注杜記云刊削也廣雅刊定也說文剟也從刀干聲也剟音竹劣反
剟亦刊)。

偉矣(為鬼反考聲偉大也重也說文偉奇也從人韋聲)。

迺辟(上音乃語詞也下卑亦反考聲辟占也字書問也說文法也從尸從辛口用法也卩音節)。

牆堵(上匠羊反說文牆垣蔽也從􃯟爿聲嗇音色爿音同成上經從土從􃯠非也)。

稽緇衣(上計奚反孔注尚書云稽考也廣雅稽問也說文從旨􃬝聲􃬝音雞􃯡字從尤禾聲禾音鷄木字曲
頭也下滓師反毛詩傳曰緇黑色也從糸􃫻聲也􃫻音同上􃫻字說文從􃯢音灾從𠙽苦外反俗用從田者謬)。

京者(景英反爾雅京大也考聲云丘之絕高者也說文云人所為絕高丘也從高省象高形也音公本反經從日從
小作京俗字)。

藪澤(上涑後反考聲云澤無水有草曰藪爾雅有十藪說文大澤也從廾數聲下音宅孔注尚書德澤擇也鄭注周
禮云水鍾曰澤蒼頡篇澤恩也說文光潤從水從擇省聲)。

俾爾(卑避反孔注尚書云俾使也爾雅從也韻詮與也古今正字俾益也卑人從聲)。

貝多(西國樹名也。其葉可以裁為梵夾書寫墳籍此葉麤厚鞭而難用若書多以刀畫為文。然後寘墨。為葉厚故也。
不如多羅樹葉溥耎光滑白淨細好全勝貝多。其多羅樹最高出眾樹表若斷其苗決定不生。所以諸經多引為喻此等
形狀叵似椶櫚五天皆有不及南印度者為上。西域記中具說其梵夾葉數種不同。隨方國土或用赤樺木皮或以紙作
或以獸皮或以金銀銅葉良為諸土無紙故也)。

懵焉(墨崩反韻英云懵悶也慙也從心瞢聲)。

解曰(皆騃反呼為假者非也騃音崖解反也)。

摩𨢘(馨毉反梵語上界天王名也唐云大自在天也)。

薜茘多(上音陛下音麗梵語餓鬼眾也)。

鬼魅(眉被反或作鬽老物精也)。

漫荼羅(梵語也義說云聖眾集會處也即念誦壇場)。

巖窟(上雅緘反山崖也下苦骨反石穴也從穴屈聲者也)。

掘地(逵律反穿斸也)。

瓦礫(力的反碎石之類也)。

却窴(音田說文從穴真經中從土作填非也前經已具解說)。

賸最(承證反考聲云賸餘也說文物相增加從貝朕聲也賸從冉經從二貝作䞉誤書冉為貝也下祖悔反韻詮甚
也說文從日取聲從四作者)。

築平(音竹以杵擣築)。

畢哩(下哩字轉舌二字合為一聲)。

體(梯以反借音以響梵字也)。

瞿摩夷(梵語也牛糞也)。

間斷(上間晏反下音段)。

擣以(當老反考聲手舂也從禱省經文從鳥作㨶俗字也非正體舂音束龍反)。

三重(直龍反言三重非是高下纍作三層乃是從壇心向外周匝分為三重聖位其壇高四指量上面平如方案一
切念誦壇場皆如此作)。

皮膠(音交煎皮消作水凝冷而成膠)。

糯米(奴過反)。

三股(音古)。

箜篌(應畫婆羅門箜篌非是人間用者也)。

插枝(楚洽反)。

釘(去聲丁逕反)。

木橛(拳月反一頭尖釘入壇上或名杙)。

閼伽(梵語也即是香水器也或用金銀器也或用螺盃盛香水也)。

踐蹋(上前演反鄭注禮記云踐履也說文從足戔聲下蹋字從足􂰌聲經作􃯣俗字也下徒合反說文蹋亦踐)。

跏趺(上音加下音夫前大般若中已具釋)。

輸(詩律反借音用)。

鐸(唐洛反)。

𤚥(謨含反)。

搯數(口甲反以指爪搯也)。

駛流(音使峻流水也從馬史聲)。

𩕳(寧頂反)。

十六輻(封目反畫壇場中心安布陀羅尼文字作一輪以金剛為輻輻間書梵字)。

* 金剛般若波羅蜜經(後秦羅什譯　慧琳音)

金剛(金剛寶者最堅人剛以智諭焉金字說文云五色金也黃為之長久埋不生百鍊不輕從革不違西方之行生
於土左右注二點象金在土中之形也從土今聲也剛字說文云強也從刀岡聲岡音同上從网下斷從山下文羅字亦
從冈也)。

舍衛國(梵語訛也案十二遊經義譯云無物不有國或云舍婆提城或言捨羅婆悉帝夜城並訛也正梵音
云室羅伐悉底國此譯云聞者城法鏡經譯云聞物國又善見律云舍衛者人名也舍衛先居此地時有國王見其地好
心生愛樂舍衛遂請王住王即許之因以其名而為國號又國云多有國諸國珍奇多歸此國故以為名也)。

祇樹(梵語也或云祇陀或云祇洹或云祇園皆一名也正梵音云誓多此譯為勝波斯匿王所治城也太子亦名勝
給孤長者就勝太子抑買園地為佛建立精舍太子自留其樹供養佛僧故略云祇樹也)。

給孤獨(亦義譯也梵云阿那陀此云無親屬巨富多財誓救孤獨時人以為其號古經云阿那邠邸或曰阿
藍皆是一也)。

唯然(維癸反案唯者謂譍尊者命亟敬之辭也禮記父召無諾先生召無諾唯而起鄭玄曰唯恭於諾說文唯即諾
也從口隹聲)。

四維(翼隹反廣雅維隅也淮南子日天有四維也)。

頗有(普我反或作叵語辭也叵也)。

筏諭(夫襪反俗字也正體從木從發作撥集訓云縛竹木浮於水上或運載名之為撥南土吳人或謂之𥱼即筏也
𥱼音排經中從伐作栰或從竹作筏皆非也諭字俗從口作喻也)。

阿蘭那行(梵語也正字言阿􃯤拏􃯤音隣簡反此譯云無諍即無諍行或云閑靜亦是無諍義也或云阿
蘭若也)。

數如是沙等恒河及經末云數佛世界(此二數字並屬下句
也)。

經云尚多無數次文云爾所恒河沙數(此二數字音霜句反
並去聲字也皆屬上句數字說文從又從婁支音普卜反)。

歌利王(亦梵語也或言迦利王論中作迦藍浮王皆訛也正云羯利王此譯為鬪諍王西域記云在烏仗那
國瞢揭釐城東四五里是其處也古譯為惡世無道王即波羅柰國王也瞢音墨崩反揭音羯釐音離)。

* 金剛般若波羅蜜經(後魏菩提流支譯)
慧琳撰

脩伽陀(或云脩伽度皆梵語聲轉耳正梵云素櫱多此云善逝即如來十號之一稱)。

捫淚(莫奔反聲類捫摸也毛詩傳捫持也經文或作抆武粉反字林通抆拭也考聲涕泣也義亦也)。

荷擔(胡歌反又音賀廣雅荷擔揭也古文作𣒍亦同下當濫反字書擔負也說文從手詹聲也)。

摩那婆(梵語或云摩納婆或言摩納皆梵語訛轉也此譯為年少淨行也)。

歌羅分(梵語數名也下焚問反後文准此音論自解云如析一毛以為百分一分名歌羅分論以義翻名為
力勝言無漏無量善法一歌羅分勝於有漏千分)。

數分(霜何反猶是數中轉微細者乃至少許猶勝於彼或云不相似勝也)。

優波尼沙陀分(論中義釋名為微細極至隣虛名優波尼沙陀分也)。

毛道(此言譯者誤也案梵云嚩囉此云毛婆羅此云愚以毛與愚梵音相濫故誤譯此為毛義翻為毛道或云毛頭
皆非也此譯者之失矣正梵音云婆羅必哩他仡那婆羅此云愚必栗託此云異仡那此云生唐云愚生是也言毛道凡
夫者義不明也)。

* 金剛般若波羅蜜經(陳朝真諦三藏譯)
慧琳撰

偏袒(壇爛反順時借用字也說文云衣縫解也音為丈莧反今非此義案經云偏袒者以右髆去衣露肉也彼方謂
䖍敬之儀極也從衣旦聲說文從肉從亶作膻詩曰膻錫暴虎從肉亶聲)。

右肩(音堅說文作肩肩髆也從肉象形字)。

濕生(尸入反考聲云濕濡也說文幽濕也從水從一一覆也覆土而有水故濕從𢆶從土經文多作濕非也濕音他
匝反濕水名也在東郡東武陽陳平原東北流至千乘入海也𢆶音幽)。

虛空可數量(上虛字從虍音呼從丘丘字或作􃫮經文有作􃯥非也次數字上聲下量字音力長反說
文云平多少稱輕重曰量正從曰從童作量今隷書省也)。

沙數(霜句反)。

支提(梵語也或云脂帝浮都或云浮圖皆訛也正梵音際多或曰制多此云聚相謂纍寶及塼石等高以為相也)。

迦陵迦王(梵語古昔王名也此云鬪諍即前經中波羅柰國無道王也)。

荷負(上音何又音賀字書荷擔負也下負字說文上從人下從貝上古人字也非是力亦非刀俗多從力或從刀皆
非也)。

* 能斷金剛般若波羅蜜經(三藏玄弉譯　慧琳音)

能斷(團夘反上聲字或去聲亦通易斷木為杵孔注尚書云斷絕也說文截也從斤從􃯦音絕古文絕字也今經文
作斷皆隷書從省略也或取便穩而作非正體也截正體截字也右此金剛一經即大波若中第五百七十七卷是能斷
金剛分也入藏目錄云為與後經名目相濫故重列之其音義已具前大經本故不重出請檢前文也)。

* 能斷金剛般若波羅蜜多經(大周義淨三藏譯)
(慧琳音)

難量(力長反)。

知量(良丈反俗作量)。

弶伽(梵語西國河名也此借唐言以響梵字猶未全切若准梵音上弶應音為凝等反亦凝之上聲也下魚迦反為
正也古經或云恒伽河或云恒邊沙或云兢伽皆一也不切當也)。

心陀羅尼(梵語陀羅尼此云總持即心持法者也)。

薄伽伴(梵語或云薄伽梵或云婆伽婆或云薄伽跋帝皆佛第十號也)。

此金剛經更有一譯在金剛般若論中(無著菩薩造隋朝岌
多譯者是經文具在論文中)。

* 實相般若經慧琳撰

交暎(英敬反韻英云旁照也考聲云暉也說文從日英聲經文從央作映非映音烏浪反經意也)。

遊踐(錢剪反孔注論語云踐循也鄭注禮記云履也從足聲戔音殘)。

唅(何甘反短聲自下單書一字者皆是真言但取其聲以響梵字不求字義也)。

唵(烏固反引聲便合口)。

憾(含紺反引聲此上三字皆真言也)。

淤泥(於據反字書云水底青泥也韻英云澱滓從水於聲)。

咭唎(二合上賢結反下唎字轉舌二字合為一聲下二合字皆准此解也)。

怛纜(二合下纜字轉舌引聲藍談反)。

阿(上聲又短聲)。

阿(去聲引)。

㘕(魯甘反彈舌引聲即是)。

底唎(二合上丁以反下唎字兼轉舌二字合為一聲也)。

障累(上章讓反考聲云蔽也說文隔也從阜章聲下壘墜反考聲家累也孔注尚書云輕忽小罪而積害毀大也劉
兆注公羊傳云連及也作絫會意字)。

驃(梵語本是二合字應合書毘喻二字合為一聲仍引也)。

徧饒(邊眄反考聲云書也周也亦作遍下繞招反考聲云益也飽也形聲字也)。

違􃫶(蒲冒反鄭注周禮云相侵也案暴亦惡也說文疾有所趣也從􃯧音淊從㬥省聲也今經文從田從恭非也
正從日從出從廾從企廾音拱也)。

莎訶(梵語具足云娑嚩二合賀唐云滿足義周遍義寂滅今言莎訶者訛略也)。

波旬(梵語正云波俾掾唐云惡魔佛以慈心訶責因以為名古人譯為波􂹲秦言好略遂去􂹲字旬字本從目音縣
誤書從日為旬今驗梵本無巡音蓋書寫誤耳傳誤已久)。

擾亂(上饒沼反從憂憂音奴刀反不是憂字下音亂前已具釋故)。

* 理趣般若經(三藏金剛智譯)慧琳撰

綺蓋(上欺幾反下蓋字從草從盇盇音合)。

金剛拳(逵圓反考聲云手拳也說文從手從卷省聲)。

美適(上美字說文從羊從大經從火作美非也經文有作猗適者誤也)。

吽(梵文真言句也如牛吼聲或如虎怒胷喉中聲也)。

信解(諧戒反音夏者非也)。

超越(超越二字並從􃯨􃯨字上從夭下從止經從土從之作走訛也超字從召召字從刀從口越字從戉音與上同
戉字從戈從􃯩音厥戈音古禾反)。

戲論(希義反爾雅戲謔也考聲弄也施也毛詩傳云逸豫也字書三軍之備也說文從戊䖒聲䖒音希下從豆也)。

淤泥(於據反字書云水下青泥韻英云澱滓也從水於聲)。

紇哩(二合真言句也上紇字無反音取痕字入聲下哩字轉舌)。

怛嚂(二轉合舌引也)。

鶴(何各反亦真言句也)。

毘喻(二合引)。

娑鑁(二合下武敢反)。

𢜩(含紺反)。

竝真言句不考字義。

* 大樂金剛理趣經(大廣智不空三藏譯)
慧琳撰

搖擊(上翼消反考聲搖作也說文動也從手䍃聲也䍃音由䍃字從肉從缶經文從爪非也下經亦反顧野王云擊
猶捶打也說文支也從手𣪠聲𣪠音與上同從𨊥從殳𨊥音衛殳音殊攴音普卜)。

慾箭(下煎線反慾心與境相應如箭之中也)。

滋澤(上子斯反孔注尚書云滋長也蒼頡篇液也說文益也從水茲聲下音宅毛詩傳曰澤潤也說文光潤也從水
睪聲)。

曼荼羅(荼音宅加反梵語無正翻義譯云聖眾集會處即此經一十七會曼荼羅各各差別並是修行供養
念誦者道場也)。

熈怡(上音希下音夷前音義第一卷已釋)。

抽擲(上丑留反下程劇反)。

吽(如虎怒聲)。

何(去聲引如長聲呼惡字是也)。

嚬眉(毘寅反戚眉而視忿怒之形也)。

揮斫(上音暉下章若反運以猛利智劍斷一切分別心名為揮斫一切有情即未來佛也)。

郝(呵各反長引聲)。

* 大明呪經(前譯般若心經　慧琳音)

罣礙(胡􃯪反下立葢反說文䋄礙也從冈)。

竭帝(梵語真言句質樸不妙竭正梵音云蘖也)。

僧婆訶(亦質樸不妙也正梵音云婆縛二合賀與前經所說同也)。

* 般若波羅多心經(羅什譯　慧琳音)

五蘊(威損反蘊猶聚也)。

揭帝(梵語真言句上魚羯反與㜸字相近也)。

般囉(上奔沒反下囉字轉舌梵字亦是二合宜書鉢囉字為正)。

* 佛說般若波羅蜜多心經(罽賓僧般若於西明寺譯)

若軶(櫻革反礙也難也或作厄俗字也)。

行者(行孟反)。

㜸帝(魚羯反真言句梵語不求字義但取聲)。
一切經音義卷第十



一切經音義卷第十一

大唐翻經沙門慧琳撰

** 大寶積經序及經第一帙十卷(同此卷音)

睿宗皇帝製。

縱橫(上足庸反下獲萠反說文作從考聲爾雅縱長也竪也橫廣也左右方也韓詩云南北為從東西為橫說文橫
欄木也從木黃聲也)。

之數(霜句反也)。

拯(支境反音取蒸字上聲是也韻英云拯濟拔也杜預注左傳云拯救助也聲類云拯昇也廣雅拯救也說文作抍上
舉也從手升聲也)。

沈淪(上持林反集訓云沈沒也莊子曰是陸沈者顧野王曰人之居陸而若沈溺無聞朝廷是陸沈也下音倫考聲
云淪漬也資四反說文沒也從水侖聲侖音倫)。

樊灼(上扶文反說文燒田也從火􃯫音煩聲也下章弱反蒼頡篇灼爆也說文灸也音久從火勺音斫聲也)。

憚其(檀爛反鄭箋詩云憚難也說文畏也廣雅驚也從心單聲也)。

豪𦬆(上胡高反借用非本字也正體從毛從高者作毫算經云十􂋧為一毫毫𦬆者毛端頭也微少也下音亾)。

陶鈞(上唐勞反集訓云瓦􃙟也音姚􃙟者燒造瓦器處也廣雅陶化也世本云昆吾作陶宋忠日夏桀臣也說文從
阜匋音逃聲也下橘勻反聿均反考聲鈞均也均平無等差也許叔重注淮南子云鈞陶法也說文云從金勻聲也案陶
鈞謂造化也)。

漢日(而質反漢法本內傳云漢明帝夜夢金人飛行殿庭項背日光占夢者曰西方有大聖人也因尋其教始聞佛
法也)。

鷲頭(情袖反謂鷲鳥也鷲頭山名也在王舍城側亦名鷲峯山亦名靈鷲山梵云耆闍崛山並一山也)。

玉豪(胡高反假借字也正體從毛作毫言玉毫者如來眉間白毫毛也晧白光潤猶如白玉佛從毫相放大光明照
十方界故云玉毫瑞色也)。

干戈(上岡安反詩傳曰干杆也音旱杆盾也􃫏準反說文作􃯬音干干犯也從反入從一作女古字也下古禾反
周禮司戈盾掌戈盾之物鄭玄曰今勾矛戟也居逆反詩傳戈長六尺六寸方言云吳楊之間謂戟為戈說文云平頭戟
也象形)。

摧鎽(上藏雷反說文摧折也從手崔聲也下妨封反考聲云刃末也說文云兵刃端也從金峯聲也或作峯)。

潰旅(上回外反毛詩傳潰亂也公羊傳云下叛也穀梁傳曰上下不相得曰潰左傳云逃民也於上曰潰在下曰逃
說文云潰漏也下力舉反孔注尚書云旅眾也周禮五百人為旅鄭玄曰凡師出曰治兵師入曰振旅說文從㫃於蹇反
從从古從字也作旅俗用從衣作旅非也)。

闢圓(頻亦反說文闢開也從門辟聲周易繫辭云闢戶謂之𠃵也)。

惠晷(歸累反說文云曰景也從曰從咎音舊今俗用從田作乹非也)。

肇闡(上潮少反上聲爾雅云晷始也下昌演反聲類大開也韓康伯注繫辭云闡明也)。

瓊編(葵營反詩傳曰玉之美者也一云玉樹也說文赤玉也從王敻葵營反聲也下必綿反劉兆注公羊傳云比連
也蒼頡篇云編織也說文編次簡也從糸音覓扁苾眠反聲也)。

遽即(強御反去聲俗字也賈逵注國語云遽疾也顧野王曰遽急也鄭玄注周禮云遽傳也音轉說文同周禮從
辵丑略反豦音渠聲也)。

叡聖(營芮反廣雅叡聰也又智也集訓云叡聖也通於微也說文叡深明也從𣦻音殘從目從谷省聲也)。

靜㜸(魚羯反左傳曰天反時為災地反物為祥音芺考聲云㜸祥災也蟲獸為怪曰㜸衣服草木為怪曰祥今俗用
通作㜸呂靜韻集從虫音毀作㜸字書正體從示作㜸􃯭聲也說文㜸字從廾音草從巾丑列反從阜音負從辛作薛
今相傳去􂏱作薛訛略不備也)。

巢燧(上柴㕛反抱朴子曰上古帝王有巢氏也是時禽狩茲多人民巢居以避群害故號有巢氏繫辭曰上古穴
居而野處後代聖人易之以宮室下隨萃反抱朴子曰上古質朴茹毛飲血生噉蟲魚及諸果實多有腹疾之患是故聖
人鑽燧求火變生作熟因名為燧人氏也)。

擁篲(上於拱反蒼頡篇云擁持也說文抱也從手雍聲也或作𢶜小篆作𢹭古字也下隨銳反玉篇云掃竹也方言
云自關而西或謂之掃篲隨醉反亦曰掃帚之酉反或從草作蔧)。

正朔(上章盈反下雙捉反經文作𦙚俗字也正體從屰音逆作朔考聲云朔始也穌也月一日也)。

蟠桃(傍安反。山海經云東海中有桃都山。山上有大桃樹名曰桃都。其根盤結五百餘里。枝相去三千里。樹上有金
色天鷄。日初出時光照此樹天鷄即鳴。天下眾鷄皆隨而鳴。山海經亦云有大桃樹其根盤結五百餘里。枝相去三千里。
於寶搜神記及風俗通義並引黃帝書云。上古之時有二神人。一名荼與二名欝壘又一名欝律度朔山。山上有大桃
樹。二人依樹而住。於樹東北有大穴。眾鬼皆出入此穴。荼與欝壘主統領簡擇萬鬼。鬼有妄禍人者則縛以葦索執以飴
虎。於是黃帝作禮歐之立桃人於門戶畫荼與欝壘與虎以象之。今俗法每以臘終除夕飾桃人垂葦索畫虎於門左右
置二燈象虎眼。以袪不祥)。

混車書(上魂穩反說文云豊流也案豊流為混混同流不分也車音薑魚反案車者謂車轍跡也書謂文字
符印也言混車書者天下轍迹共同文字無別同一王化四海為家也)。

細柳(山海經云西海中近日月所沒之處小洲名也有常陽山日月所入也即此洲也一名細柳亦名陽柳島)。

迦葉(梵語略也正梵音云迦薑佉反攝波即天竺國之大姓也)。

年踰(羊朱反廣雅云踰度也毛詩傳曰踰越也說文從足俞聲也或作逾俗字也或從辵作逾)。

挹其(伊入反蒼頡篇云挹損也毛詩傳曰挹斟也音針說文挹持也從手邑聲也)。

永淳(時倫反唐天皇大帝時年號癸未歲也)。

當宁(直呂反爾雅云門屏之間曰宁桂苑珠藂云人君於𠪄門視朝立之處也)。

循機(隨遵反爾雅循自也郭璞云自猶從也考聲云循順也說文循行也從彳丑亦反盾聲音脣淮反象形下幾
希反孔注尚書云弩牙也制動也說文主發謂之機)。

登樞(昌珠反集訓云樞機發動之端也考聲云樞機言詞也說文云戶樞也從木區聲)。

虧徵(區追反考聲云虧落也傷也鄭箋毛詩云虧猶毀壞也王逸注楚辭云虧缺也廣雅虧少也說文云氣損也從
雐雐音呼亐聲也亐即于字或從𠔃作虧下陟矜反杜預注左傳云徵驗也說文徵象也從壬天頂反從微省聲也)。

綿區(上彌然反下羗于反)。

丕構(上音披說文云丕大也從一不聲經文從十作㔻俗字非也下苟候反顧野王云搆合也毛詩傳曰搆成也說
文云搆葢也從木冓古候反聲也)。

尋􃯮(盈益反方言云繹理也長也廣雅繹事也終也說文抽􂋧也從糸音覓􃯯聲也)。

不懈(革賣反懶惰也)。

忘疲(武坊反下被眉反國語曰疲士無位疲女無家賈逵曰疲病也廣雅疲倦也說文疲勞也從疒女厄反皮聲也)。

部帙(陳栗反說文云書衣也從巾失聲也或從衣袠或作袟也)。

在握(鵶角反爾雅握具也說文榏音厄持也從手屋聲也)。

之祚(曹戶反賈逵注國語云祚泣也祿也古今正字云祚福也從示音祇乍省聲也)。

之甿(麥耕反史記云甿􂎟之人也廣雅甿氓也癡也蒼頡篇云田野人也說文云田民也從田亾聲也)。

恒佚(寅一反考聲云意歡足也樂也孔安國注尚書云佚豫也蒼頡篇云佚暢也從人失聲也)。

寧謐(彌必反爾雅謚靜也昚也音慎考聲云無聲也集訓云謐安也從言𥁑音密聲也)。

澆俗(上經堯反考聲云澆薄也沃也案澆沃之即味薄矣)。

淳源(上常倫反俗作淳正體作淳考聲云淳清也鄭玄注儀禮云淳沃也廣雅淳漬茲四反說文淳𥂖也音祿從水
􃭄音純聲也􃭄音同上下危袁反鄭玄注禮記云源本也顧野王曰水本為源也)。

暫乘(慙濫反考聲云暫不久也或作蹔)。

聊題(力彫反集訓云聊且也)。

緗帙(上息陽反字書縑緗也下陳栗反集訓云書衣也從巾失省聲也或從衣作袠今作袟一也)。

** 大寶積經卷第一(大唐三藏菩提流志集譯三律儀會第一三卷經)

高峻(笋俊反俗字也說文正體作𡺲考聲云山高也孔安國注尚書云高大也說文高也從山陵戍俊反聲也俊音
同)。

卉木(上暉貴反說文云草之總名也從􂏱丑列反從艸音草今隸書省略從三十作卉又音暉鬼反亦通)。

麒麟(上音其。下音隣。蒼頡篇云牡曰麒。牝曰麟。毛詩鳥狩蟲魚疏云麒𪊱者瑞狩也。王者至仁則出見麏身音
君。牛尾馬足團蹄黃色一角端有肉不傷物也其音中鍾呂行步中規矩。遊必擇地詳而後處。不履生蟲。不折生草。不群
居。不侶行。不入陷穽。不罣羅網。說文亦云仁狩也。麋音眉身牛尾一角從鹿其聲也𪊱者牝麒也從鹿𠫤聲經文有從
馬作騏驎非此同)。

熊羆(上書窮反下彼眉反毛詩云惟熊惟羆說文云狩名也似豕而大黑色山居冬蟄持立反其掌似人從能灬
必遙反聲也爾雅云羆如熊黃白色郭璞云羆似熊而大熊類也頭長高猛憨呵甘反多力能拔木方言關西呼為猳音
家羆從罷蒱罵反也灬聲也)。

鸚鵡(上焉耕反。下無甫反。或作䳇。二體並通。山海經云。黃山有鳥其狀如鴞為驕反青羽赤喙呼穢反人舌能效人
語。名曰鸚鵡。郭璞曰今鸚䳇舌似小兒脚指前後各二扶南之外出五色者。亦有純白者大如鷹曲禮曰鸚鵡能言不離
飛鳥。說文鸚鵡二字並從鳥。嬰武皆聲也。說文又說嬰益盈反。字從女賏。益盈反聲也。從二貝。今經文從二目下從安作
嬰者非也。武字從止從戈)。

鴝𩿦羅鳥(梵語印度國鳥名也或云俱翅羅或云俱耆羅皆梵語輕重也涅盤經云此鳥聲好從聲立名
本性愛榮不栖止於枯樹)。

鳧鴈(上輔無反爾雅舒鳧鶩音木郭璞注云鴨屬也烏甲反考聲云野鴨之小者文字釋要云從鳥几音殊聲也几
者鳥之短羽飛則几几然上形下聲也下顏諫反或作鴈二體同毛許傳云大曰鴻小曰鴈說文云鵝屬也從鳥從人厂
聲案鴻鴈者隨陽鳥也禮記月令曰季秋之月鴻鴈來賔也)。

茹食(如暑反考聲云茹噉也食也下食字正體從亼精入反從皂彼立反今經文從人從良作食俗用字非正體也)。

蓊欝(上屋孔反古今正字云蓊大也英也􃯰也桂苑珠藂云草盛皃從草翁聲也下威律反俗用字也考聲云欝韞
也威𣩵反爾雅欝氣出也桂苑珠藂云欝然氣出皃廣雅欝幽也謂樹木幽深之皃說文云木藂生案說文欝字正體從
林􃇩甫狗反從勹音包從鬯丑亮反從彡音衫作鬱字林及經文從四從艮從寸作欝未詳所出今並書之)。

菴摩羅樹(梵語果樹名也此國無古譯或云菴婆羅或曰菴羅樹皆一也涅盤經云如菴羅樹一年三變
有時生花光色敷榮有時生葉滋茂蓊欝有時彫落狀如枯樹又云如菴羅樹花多果少)。

甄叔迦樹(上經延反下薑佉反梵語不求字義西國花樹名也此方無此樹大唐西域記云印度多有甄
叔迦樹其花赤色形如人手一說云亦名阿叔迦亦名無憂樹其花亦赤色此說正也)。

由提迦花(薑佉反借音字為梵語聲近薑佉反轉讀者多執本字音為加者誤也乃至本師釋迦亦呼為
迦愚惑之甚矣此文中前有婆師迦花後有迦羅婆花皆同此音也)。

普洽(咸夾反霑也和也潤也)。

耎草(如兗反有作軟者非也)。

靃靡(上雖􂌯反醉唯反下音美韻詮云靃靡草敷皃王逸注楚辭云隨風披敷也)。

暉暎(上毀韋反下英敬反青碌光色互相發暉也)。

如孔雀胭(嬰堅反考聲云胭喉也胭項也經文從口作咽乃去聲字誤用也正體從肉)。

兜羅綿(上都侯反梵語細耎綿也即柳花絮草花絮等是也)。

趾步(之爾反杜預注左傳云趾足也爾雅亦同下步字說文步行也從止從􃯱他未反相背重書即步字今俗用
止下從少訛略也)。

陂泉(彼眉反鄭玄注禮記云畜水曰陂穿地停水曰池也)。

清泠(歷丁反清泠二字並從水案清泠者瑩淨也形聲字)。

踰繕那(上羊朱反繕音善踰繕那者梵語自古聖王軍行一日程也諸經論中前後翻譯遠近不同或云四
十里俱舍論十六里大唐西域記云印度國俗一踰繕那三十里矣此說真實也今依此文)。

其莖(幸耕反蒼頡篇云草本曰莖說文云枝主也從草巠擊形反聲也)。

吠瑠璃(梵語寶名也字體無定或作琉璃上音留下音离天生神寶青綠色瑩徹光明非是人間鍊石煙火
之中所成瑠璃也)。

寶鐸(上寶字正體從宀音綿從王從缶甫苟反從貝今經文從珍作寶俗用字非正體也下唐洛反鄭注周禮云大
鈴也孔安國曰金鈴木舌以宣文教)。

贍部檀金(上常焰反梵語殊上最勝金寶名也天生神寶非是人間鍊礦鍊石所成金也)。

其䰅(相瑜反蓮花䰅也說文正體從頁賢結反頁頭也從彡音衫作須象形字也今隷書加髟必遙反作䰅亦通用)。

口銜(狎監反考聲云口持而嚼也說文云馬口中勒也從金從行會意字也)。

廁填(上初使反考聲云廁雜也蒼頡篇云廁次也廣雅廁間也下亭延反賈逵注國語云填加也廣雅填塞也鄭注
禮記云填滿也或作闐亦通)。

阿溼婆氏多(梵語也唐言馬勝也)。

離翳(上音利下於計反方言云翳􃯲也韻英云翳蔽也廣雅翳障也說文翳華蓋也從羽從殹省聲也)。

稠林(長流反蒼頡篇云稠眾也廣雅裯禾穊也音既說文稠多也從禾周省聲也)。

馳騁(上雉離反俗用字也正或作駞此字雖是正體為有兩音又音陀今且從俗作馳顧野王云馳走也廣雅馳奔
也下勅郢反杜預注左傳云騁馳也走也廣雅騁奔也說文直驅也從馬𦥚聲也)。

流澍(上流字有點下之喻反說文云時雨澍生萬物從水尌聲也)。

𡙇減(上犬悅反。聲類從垂作𡙇。說文􃇩瓦器也小口􃯳也厄耕反。說文𡙇字正體從缶甫苟反作缺。郭璞注爾雅云
缶盆也。蒼頡篇云缺顧也屈追反。顧野王曰缺玷也。說文云器破也從缶從夬省聲也下減字有兩音並是上聲從水從
咸字體一種音訓所用意義各別本音耕斬反。考聲云損之令少曰減。說文云減損也又音咸黯反鵶減反字典云自耗
欠下曰減。集訓云減耗也。字書云欠陷也。今取此後音也)。

畋獵(上音田說文云平田也考聲云畋亦獵也或從犬作𤝗下力業反考聲云犬逐狩也今通謂畋狩為獵說
文從大鼠力葉反聲也)。

魁膾(上苦瑰反孔安國注尚書云魁師也廣雅魁主也鄭玄注禮記云魁首也王逸注楚辭云魁大也下瑰外反廣
雅膾割也屠割之人名為魁膾也)。

猫兔(上莫包反江外吳音以為苗字今不取字統云狩名也顧野王云似虎而小人家畜養令捕鼠正體從豸音
雉苗聲也經從犬省略也說文闕此字下土固反顧野王云兔毛可以為筆者說文狩名也象踞後點象其尾兔頭與
象頭同故兔字從象省)。

􃬑惡(上伊焰下烏固反)。

** 大寶積經第二卷

不可治(雉离反)。

數以(霜捉反)。

希望(武坊反)。

糞掃衣(上分問反。下桑到反。糞掃衣者。多聞知足上行比丘常服衣也。此比丘高行制貪不受施利捨棄輕
妙上好衣服。常拾取人間所棄糞掃中破帛。於河澗中浣濯令淨。補納成衣。名糞掃衣。今亦通名納衣。律文名無畏衣。惡
人劫賊之所不奪。經中亦名功德衣。一切如來之所讚嘆。服此衣者諸天常來禮敬供養。是故如來讚大迦葉命令同坐
易衣而披之。故名功德衣也)。

谿澗(上啟奚反廣雅谿谷也說文水澍川也從谷奚聲也或作溪下姧晏反毛詩傳曰山硤水流曰澗尚書曰伊洛
瀍澗既入於河孔安國曰澗出澠池北山案所在山陜之水皆名為澗說文亦云山水也從水間聲也)。

捶打(上佳蘂反許叔重注淮南子云捶鍛也都亂反考聲樀也嘲厄反說文捶以杖擊也從手垂聲也或從木作棰
棰棓也下德冷反廣雅打擊也埤蒼云打棓也從手丁聲也今江外吳地見音為頂今不取)。

羂網(上絹犬反正體作􃯴亦作𦍃考聲云以繩捕鳥狩也韻英云繫取也案羂者羂索也下無倣反顧野王曰網者
羅罟之總名也易曰昔疱𦏁氏結繩為網以畋以漁以養萬民世本云芒作網宋忠曰伏羲臣也或作􃯵或作􃯶皆古字
也)。

藏舉(上昨郎反下薑圄反有經本或作弆墟圄反亦音舉也)。

麁獷(上倉胡反省略字也久已傳用說文正體作麤從三鹿字書云物不精也廣雅麤大也鄭玄注禮記云麤疎也
下號奣反塢猛反集訓云犬獷惡不可附近也經文或有從石作礦誤也乃是銅鐵石璞非本字也)。

繫蝦蟇(上音計次音遐下麥巴反考聲云水蟲名也爾雅云鼁音去𪓰音秋蟾音占蜍音余也郭璞注爾雅
云似蝦蟇居陸地淮南謂之去􂗜爾雅又云在水曰黽音猛郭璞注云耿耕哽反似青蛙烏瓜反而大腹本草云蝦蟇一
名蟾蜍一名鼁𪓰一名去􂗜一名田父一名胡孟一名青蛙一名耿猛一名長股皆蝦蟇方域之異名)。

獼猴手(上音彌。下音侯。說文獿也。奴刀反也。或曰母猴。漢書謂之沐猴。今謂之猴孫王。延壽作賦謂之王孫。
今俗呼謂之胡孫。案此狩種類甚多。略而言之近有十種。今且略舉其名。不能一一繁述。即有獼猴白猿音袁蒼􃯷俱
籰反籰音王約反青獿狙七余反豦音據狖由救反蜼音遺去聲又余水反又有果然皆獼猴之種類也。其中差別色皃
各殊今且略說。果然一狩南州異物志云。九真骨浦縣交州日南山父林藪中皆有此狩。其名果然。猿狖之類。其鳴
自呼身如猨面如犬青色或通身白色。脅邊有黑斑文。其身不過三尺。尾長四尺有餘反度身過於頭視其鼻見兩孔仰
向天毛長柔細也往往人間有此狩皮縵褥也)。

諠雜(上暉𡊮反正體或作讙聲類諠譁也鄭玄注禮記云諠囂聲也香妖反下財合反俗字也正體作襍說文云集
五彩之衣曰雜從衣集聲也今作雜變體俗字也因草書變衣為立謬也)。

􂑃間(張勇反說文墓墳也冡字從勹音包從豕丑綠反經中從冂音覓從豕音始非也)。

如趍(取瑜反包咸注論語云趍疾行也爾雅門外謂之趍說文趍走也正體從走從芻初亐反聲也經文從多作趍
俗用字也)。

馳騁(上長離反說文作駝廣雅馳奔也顧野王曰馳走也說文大駝也從馬它音他聲也經文從也作馳俗用字也
下勅領反廣雅騁奔也杜預注左傳云騁走也說文直驅也從馬􃯸匹下反聲也說文又說􃯸字從由從丂音考今
經中從􃯸作騁非也)。

槍林(七羊反蒼頡篇木兩頭銳也案今槍者兵仗也水長丈餘兩頭施鐵刃謂之槍說文槍距也從木倉聲也)。

險壙(虛儼反。廣雅險阻也。方言險高也。賈逵注國語云險危也。王弼注周易云險難也。說文險阻難也。從阝音負僉
七尖反聲經文從山作嶮音儼非也。嶮者小不平也坎也。字義與音俱乖。經意宜改從阜作險。下苦謗反。考聲云壙埌音
浪原野遠皃也。蒼頡篇云壙疎也。廣雅壙大也。說文塹也七焰反穴也從土廣聲也。經文從日作曠誤也。曠光也明也殊
非經義。從土為正也)。

貲財(上紫斯反廣雅貲貨也顧野王曰家中貲也正作資從此者非此義也說文小罰以財自贖曰貲從貝此聲也)。

所貳(他得反鄭玄注周禮云從官借本𧷮賈也集訓云假貳於人也說文云從人求物也從貝弋音翼聲也經文中
從代作貸音太誤也台載反錯用應可除去人)。

銷滅(上息焦反鄭玄注禮記云銷散也說文云鑠金也商斫反從金肖聲也下彌結反說文云滅盡也從水從戍從
火戍是火基水滅火會意字也)。

遞互(上亭禮反或作递亦通考聲云遞代也郭璞注爾雅云更易也楚辭曰四時遞來而卒歲王逸曰更相代也字
書遞交也從辵丑略反虒音梯聲也經文作􃯹俗字也下胡固反韻詮云互差也象懸互中有􃯺別也經作㸦俗字誤也
非正體字也)。

諛諂(上羊珠反蒼頡篇云諂從也莊子云不擇是非而言謂之諛說文諛諂也從言臾羊朱反聲也下丑染反易曰
君子上交不諂下交不嬻音讀何休注公羊傳云諂猶佞也莊子𦖁意道言謂之諂說文諂諛也從言臽咸減反聲也)。

勇躍(上羊種反諡法曰懸命為仁曰勇知死不避曰勇說文勇氣也從力甬羊種反聲也或從戈古禾反從用作勇
古字也或從足作踴下羊灼反廣雅躍跳也上也進也說文行皃也從足翟聲也)。

暎蔽(上英敬反韻英云傍照也字書云相掩暎也正體從英經文從央於薑反非也作映音烏朗反玉篇云暎􃯻不
明也非經義下卑袂反彌弊反杜預注左傳云蔽障也廣雅蔽隱也考聲云蔽掩也從草敝毘曳反聲也)。

慘厲(上七感反。集訓云惱恨也。韻英云憂慼。又音初錦反。考聲云慘甚也。說文毒也從心參聲也參字從厽音累從
㐱之忍反。今俗作參變體也。或從言作􃯼以言陰相譏也。下力滯反。韻英云毛詩傳曰厲惡也。鄭玄注禮記云厲嚴也。考
聲云氣不和也。杜預注左傳云厲猛也。從厂音罕從萬。經文中從力作勵非也。勵勉也勸也。非經義。或從疒女厄反作癘
癘疾也。殊非經意)。

嚬慼(上毘寅反考聲云嚬懣也音悶字書云嚬𡂔聚眉也說文涉水者則嚬𡂔也顧野王曰案嚬𡂔者憂愁思慮不
樂之狀也說文正體從卑從瀕今隸書從略省涉為步又去卑從口作嚬減省也下酒育反考聲云𡂔嚬也書曰􃯽咨忸
怩或從口作㗤一也或從目作𥉷古字也經文從足作蹙非本字也)。

販易(上發萬反韻英云買賤賣貴也從貝反聲也下羊益反考聲云易移也換也變也象形字也)。

篋笥(上謙頰反考聲云箱類也說文篋椷也從匚匚音方夾音甲聲也下音四考聲云笥亦篋也從竹司聲也)。

苦膽(都敢反白虎通云膽者肝之府也肝主仁仁者苦不忍故以膽斷之是故仁者必有勇王叔和脉經云膽主神
膽之有病則精神不守故知也)。

怯劣(上羗業反考聲怯愞也奴亂反玉篇怯多畏也韻英云怯恐懼也從心去聲也下力惙反少力也會意字也)。

貯聚(上張呂反杜預注左傳云貯蓄勅六反藏之也說文積財也從具宁直慮反聲也下情裕反又音慈庾反上聲
亦通韻英云集會也考聲云攢集也何休注公羊傳云聚𣫍也說文聚會也從乑音吟眾立也取省聲也古文作㝡也)。

銅鈸(盤沫反考聲云樂器名也以鑄成二枚形如小瓶葢有鼻手執以二口相摩擊為聲以和樂也說文從金犮聲
也經文有從足作跋跋涉字非本字也)。

憒𠆴(上公外反又迴外反亦通集訓云心煩亂也說文云憒亂也說文從心從潰音會省聲也下尼効反集訓云多
人擾櫌也韻英云擾雜也說文從市從人作𠆴會意字也經文作閙俗字也或有作丙書寫人錯誤不成字也)。

瞋蔽(上昌人反下卑袂反袂音彌閉反)。

滓濁(緇史反考聲云滓穢也說文云滓澱也從水宰省聲也或從草作䔂羹菜也)。

螺貝(上魯和反俗用字正體作蠃郭璞注爾雅云蠃即蝸牛也說文亦云蝸牛類也而形大出海中形皃數般而不
一也)。

覺寤(上音挍下音悟考聲云睡覺也集訓云眠寤也說文覺寤也經文從穴從中音心從告作𥧦謬也撿一切字書
及教字韻中並無此字多是筆授或傳寫人隨情妄作非也寤者悟也蒼頡篇云寐覺而有言曰寤考聲云寐中有所見
覺而信也說文從㝱省吾聲)。

􃯾葢(上桑懶反玉篇云􃯾即葢也通俗文曰以帛避雨曰􃯾從糸音覓𣀙聲也又𣀙字本作㪔從林枰拜反林分𣀙
也今隸書相傳作散訛略也經中或作傘俗字也下􃯿愛反葢亦傘也案繖葢者一物也說文葢從草從盍音合經文從
羊作蓋因草書訛謬也)。

臭穢(上昌狩反玉篇云臭者物氣之總名也說文云禽走鼻而知其跡者犬也故臭字從犬從自自者占文鼻字
也經文有從𣦸作􃰀者非也下於􃰁反顧野王曰穢染也韻英云穢惡也考聲云荒蕪也或作薉說文從禾歲聲)。

纏裹(上池連反下戈火反)。

小蟲(長融反經作䖝非也)。

推度(唐洛反度量也)。

涎唾(上囚延反通俗字也說文正體作㳄口液也從水從欠考聲云口津也束皙作唌史籀作􃰂賈逵作漾或作𣵿
古字也其上異體字並云口液也下吐課反說文云口液也從口從垂省聲也或從水作涶亦通)。

流溢(引一反正體作溢或作泗皆古正字也爾雅溢盈也廣雅溢出也說文器滿也從水益聲也)。

噬齧(上時曳反考聲云噬齧亦噬也下研結反說文齧亦噬也從齒𠛉口八反聲也𠛉巧也)。

讁罸(上張革反俗用字也毛詩傳曰謫責也杜預注左傳云讁譴也方言謫怒也郭璞曰謂相責怒也說文讁罰也
正體作𧬍從言從帝從口今經文從適作讁俗字也下煩韈反尚書云刑罪人也說文云罪之小者但持刀罵則應罰從
詈從刀作罰蔡邕石經改冈作四改刀為寸)。

關邏(上告環反鄭玄注周禮云界上門也聲類關扃也癸熒反說文云以水橫持門戶也從門𢇇古還反聲也𢇇字
從𢆶音幽丱古患反聲也下勒餓反考聲云邏遮也集訓曰遊兵斥候遮邏也)。

** 大寶積經卷第三

𤯝瘀(於據反說文積血也從疒女厄反於聲也時人呼疒云病脚俗談非典語也經文從水作淤非也淤青泥也)。

掉弄(亭吊反考聲掉動也)。

譏嫌(鄭玄注禮記云譏訶也下奚兼反)。

紛擾(芳文反廣雅紛亂也說文從糸分聲也下而沼反考聲因此煩彼曰擾縱欲之皃也說文擾煩也從扌音手憂
奴刀反聲也)。

矯亂(姜夭反集訓矯詐也顧野王曰假稱謂之矯說文矯擅也從矢喬聲也說文又解喬字從矢今俗用從右作𠳮
謬也下盧段反考聲亂錯也或作亂古字說文從乙𤔔音亂聲也)。

慘然(倉感反毛詩傳曰慘戚也爾雅慘憂也)。

阿吒筏底城(梵語也即多聞天王所居宮也或云阿拏挽多城)。

號咷(胡高反杜注左傳號哭也爾雅呼也說文痛聲也下唐勞反案號咷者大哭也易曰先號咷而後笑是也)。

投竄(徒侯反玄箋詩云投擿也考聲投赴也說文作𣪌遙擊也下倉亂反顧野王竄逃也賈注國語竄隱也杜注左
傳匿也古今正字竄藏也從鼠在穴中也)。

殀促(於矯反杜注左傳短折曰𣧕考聲少死也下取粟反廣雅近也說文促迫也杜注左傳促速也)。

蝗蟲(胡光反下逐融反爾雅食苗心曰螟食葉曰􃰃徒得反食根曰蟊音矛食節曰賊四種皆蝗蟲也並蟲災異名
也)。

不瘂(鵶雅反考聲云不得言也古今正字瘂瘖也從疒女厄反亞聲也經從口作啞非也)。

不吃(斤乙反或作􃰄亦通考聲云語難也韻詮云重也說文云難也從口乞聲也)。

負蒭(測虞反集訓云蒭者草之總名也作􃰅古作􃥲非也)。

擔負(都南反集訓云擔亦負也謂擔負物也從扌音手詹音占聲也文字釋要云詹字從厃牛毀反從八從言經文
從木作檐非也檐音葉占反屋檐字也非經義下浮缶反顧野王曰背恩惡德曰負韻銓云受貸不償曰負說文負恃也
上從古人下從貝人守寶有所恃也經文從刀作負非也)。

毒虵(常遮反集訓云豸音雉屬也毒蟲也易曰龍虵之蟄是也)。

贈遺(賊鄧反集訓云逆也以物送於死也韻英以物相遺也下惟季反韻英云遺與也以物與人也遺亦贈也)。

盲傴(麥恲反百盲反目無眸子曰盲下於宇反集訓云不申也廣雅傴曲也背曲傴僂也)。

蝙蝠(補眠反下風伏反爾雅蝙蝠伏翼也郭璞云齊人呼為蟙䘃音織墨亦名仙鼠頭似鼠肉翅方言云自關而西
秦隴之間謂之蝙蝠冬蟄而夏飛晝伏而夜出也)。

梨黯(上力知反借用字也正體本字從黑作黧韻詮云色黑而黃也下押減反王肅曰黯黑皃也青黑色也)。

販賣(上方萬反下盲敗反)。

媒媾(每來反鄭玄云媒之言謀合異姓使和成也下鉤候反國語今將媒媾賈逵曰重婚曰媒也)。

猛厲(盲獷反考聲云大惡而健也下力滯反考聲云犯正而為惡也危也嚴也說文從厂音罕從蠆丑介反省聲今
經文從力作勵非也勵勉也非經義只合單作厲)。

共貯(張呂反左傳貯稸也音畜畜藏之也說文貯積也從貝宁聲也)。

橐囊(湯洛反下諾郎反考聲云無底袋也案橐囊即橐籥也老氏曰天地之間其猶橐籥乎俗呼名韛音敗袋是也
用鼓風以吹火也)。

刀𨮼(之壬反廣雅𨮼剌也說文箴所以縫衣也字書云引線䥫也經文作鍼亦通正體從金箴之壬反聲也有
作針者俗字也)。

長椎(除追反正字辯或云方頭䥫椎重八斤柄長三四尺以用鍛䥫從木佳聲經從手作推非也)。

碪前(知林反考聲碪跗也方䥫碪也經作砧俗字也)。

鍛䥫(都亂反蒼頡篇云鍛椎也鄭注禮記云鍛捶也說文小治也從金段聲也)。

鉆椎(儉嚴反字書云䥫夾也說文䥫鋷也女輒反蒼頡篇云持䥫夾也經文從甘作鉗繞頸䥫枷也非經義下直追
反前已釋也從木佳聲)。

懶惰(郎旦反考聲不勤也說文懈怠也從心賴聲也或從女作懶亦同下徒臥反廣雅惰懶也韻英懈惰也說文不
敬也從心隋聲也經作墮俗字也)。

厭惡(伊焰反烏固反心不忻也)。

𤡜足(一閻反說文如犬甘肉貪而不足故從甘從肉從犬會意字也)。

** 大寶積經第四卷(無邊莊嚴會第二四卷經)

無明㲉(枯岳反字書鳥孚𣪊也考聲卵空皮鳥卵之外𣪊也經言無明𣪊喻根本無明及以貪愛包含無量
結使煩惱陶鑄有情命業生死宛轉其中不能出離無明窟宅如鳥居卵𣪊故引為喻也)。

降澍(江巷反爾雅降下也集訓云降落也蒼頡篇作𡲣說文與爾雅同從阜夅聲也下主戍反淮南子曰春雨之灌
無地而不澍說文亦云時雨澍生萬物從水從樹省聲也)。

阿字為初(阿字取上聲梵字也毘盧遮那經云阿字門一切法本不生義能生一切世間文字偈云阿字
第一句明法普周遍字輪以圍遶彼尊無有相以此義故所以得居眾字之首次第向下更有四十九字總名一切文字
之母即梵字根本五十字也)。

荷字為後(亦梵字也不切當荷音何亦宜書賀字賀即近經云阿字為初荷字為後者此字最居字母之
未佛意叩其兩端標其首尾引為法喻次卷末有真言一道可三四紙字音非切當應須再翻)。

** 大寶積經第五卷

重擔(上柱勇反又柱用反並通下都濫反前卷已釋廣雅擔負也說文擔舉也從扌音手不從木詹音占聲也經文
有從木作檐音琰占反非也檐屋檐也)。

瀑流(蒲冒反桂苑珠藂云猝雨水聚合流名為瀑流也)。

兜率陁(梵語上方欲界天名訛略也正梵音云覩史多唐云知足最後身菩薩多作此天王彌勒菩薩現為
天主也)。

醍醐(亭泥反下音胡案醍醐酥之精粹也乳中精者名酥酥中精者名醍醐)。

唐捐(徒郎反恚緣反考聲捐棄也)。

降灑(所賈反王逸注楚辭云如水之灑地案灑霑也)。

潤洽(如順反尚書水曰潤下廣雅潤濕也下咸夾反考聲洽和也說文洽霑也或作䨐古字)。

枯槁(苦浩反說文云木枯也乾也或作槁薧並同也)。

三摩呬多(馨以反梵語定之異名也唐云等引謂平等能引諸功德定故云等引也)。

駛流(師利反考聲云行疾也水流急也蒼頡篇云駛疾也從馬史聲也)。

銷減(相搖反考聲云銷鑠也傷勺反或作消蒼頡篇消滅也說文消盡也)。

逮得(徒奈反說文行及前也從辵丑略反􃰆者俗謂之辵遶或云之遶者是流俗相斅之言非典語也從隶唐奈反
隶亦聲也下當勒反古文正體雖從見從寸作䙷或作䙸自漢魏已來早已變體作得衛宏張揖古今官書並廢古而用
得字行已久矣不可改易也)。

** 大寶積經第六卷

出離陀羅尼品(真言中有疑誤者音而釋之)。

阿儞乞縱鉢儞(縱字音史經文作縱誤也)。

莫异(以之反)。

皤吠(蒲河反下微閉反經作􃰇非也)。

些設儞(些音思箇反)。

薩婆若(若字相傳音而者反相承錯書為若字誤也薩縛若唐云一切智)。

分析(星亦反說文破木也從木孔注尚書分也經從手作折非也)。

齅地獄香(許救反經從口作嗅俗字也以鼻就殠曰齅也)。

灌灑(沙假反韻詮灑地也考聲散水也從水麗聲也)。

怯弱(羗業反杜林曰怯多畏也說文作㹤從犬去聲也下穰斫反孔注尚書尫劣也禮記年二十曰弱冠說文象形
字也)。

** 大寶積經第七卷(清淨陀羅尼品)

奧皤(烏告反相傳書粵于月反字非也)。

酩底(彌比反後准此也)。

仡唎(上語訖反)。

墮喏(自邏反勒可反)。

去𨭝(音沙賣反)。

迦利邸迦月(薑伽反梵說也唐言昴星每年九月十五日月臨昴宿故取此星為九月名古名迦提訛
略不正也經引秋月圓滿光明澄淨以喻真言妙淨也)。

** 大寶積經第八卷(密迹金剛會第三)七卷經

兆垓(數法名也黃帝九章筭法數有一十五等所謂一十百千萬億兆京垓秭壤溝澗正載此則第七及第十數名
也)。

鉤鎖(苟侯反考聲求也取也說文曲也廣雅引也下桑果反考聲連環也經作鏁俗字也)。

得窹(登勒反說文從彳耳尺反從見從寸今作得亦通下吾固反蒼頡篇覺也音挍寐覺而有言曰寤說文從㝱省
吾聲也)。

污渥(烏固反杜注左傳污濁也韓詩穢也下鵶角反詩傳渥厚也箋云淳漬也說文霑也從水屋聲也)。

慼忻(香銀反埤蒼忻察也悅也)。

常慘(七感反爾雅憂也慍也說文毒也從心參聲也)。

不䀏(玄絹反玉篇動目也說文目搖也從勹音包從目或作眴經文從日作旬誤也甚乖經意下第十卷不眴準
此文釋也)。

阿須輪(梵語天名訛也正梵音云阿上聲素囉囉字上聲轉舌或云阿修羅皆一也有四類別或居海水下
或居諸山)。

迦留羅(梵語不正也正梵音云誐嚕轉舌拏奴雅反古云迦婁羅唐言金翅鳥亦名妙翅鳥或名龍􃰈)。

真陀羅(古云緊那羅音樂天也有美妙音聲能作歌舞男則馬首人身能歌女則端正能舞次比天女多與
乾闥婆天為妻室也)。

摩休勒(古譯質朴亦名摩睺羅伽亦是樂神之類或曰非人或云大蟒神其形人身而蛇首也)。

健沓和(梵語樂天名也虜質也不妙也正梵音云彥達縛無何反善能彈琴種種雅樂悉皆能妙常與上界
諸天設樂亦名尋香神也)。

欲行天色行天(並戶硬反)。

瑕穢(胡加反玉篇云玉之病也下迃衛反不清潔也)。

粗舉(徂古反集訓云約略也鄭注禮記麤也大也顧野王粗略也縛注字也)。

踴躍(羊腫反下羊灼反杜注左傳踴躍跳上也進也並形聲字也)。

倍挹(傍每反上聲字孔注尚書俗之有半於二百為五百也說文倍反也下音色考聲損也謙也經文作抱書
誤也甚乖經意)。

恭恪(苦各反孔注尚書云敬也或作愙)。

憺怕(徒濫反下普白反韻英安靜也皆形聲字也經作惔非也)。

匿詑(女力反廣雅隱也藏也下達何反顧野王詑欺也誰也不信也說文兖州謂欺為詑魯語也今作訑也)。

達騃(牙解反蒼頡篇無知也案達謂智也騃謂愚也以相比也解皆字上聲呼)。

肌肉(几宜反考聲皮內肉也字書肉中脂也從肉几聲也)。

髓腦(雖􂌯反說文骨中脂也下奴倒反文字集略云頭中實也)。

裓上(絙剋反字書衣襟也)。

緤裹(徒叶反西國布名也經文作疊非也下音果顧野王云苞也說文纏裹也)。

和羅(梵語也唐言威德也)。

羸瘦(力追反杜注左傳羸弱也賈注國語病也許慎注淮南子劣也廣雅極也說文瘦也從羊𣎆力禾反聲也下色
枯反考聲小也羸也減也說文癯也音衢少肉也從疒女厄反叜桑苟反聲也今通作瘦變體訛也)。

𤻲瘡(傷灼反蒼頡篇病消𤻲也說文亦音療字今不與此音相應故不取)。

疽病(鏘餘反久㿈為疽也)。

一蟲(逐融反)。

齎來(精奚反顧野王持也說文持遺也正作齎從貝齊聲也廣雅齎送也下來字從二人今作來訛也)。

得瘳(勅留反孔注尚書差也詩傳云愈也)。

錠光(音定前劫中佛名也)。

僉然(七廉反考聲皆也眾也)。

鵠鴈(上紅穀反下顏諫反水鳥也亦名隨陽鳥也)。

赤􂌯(貲髓反鳥喙也吁衛反從此束七賜反聲也今經文從束訛也)。

鵶音(烏加反或作鴉烏之類也形小而喙足皆赤)。

鵾鷄(古混反下經奚反顧野王曰鵾鷄似鶴鵛而大也)。

麋鹿(美悲反說文鹿屬也下力木反說文狩也象角支四足形鳥鹿足皆似匕故從二匕周公時訓注云鹿居山
林陽狩也故五月感一陰而角解也麋居川澤陰狩也故十一月感一陽而角解今經文作麑非也五奚反狻蘇官
反麑師子也為前文已有師子不合更說狻麑必知錯也誤書麋為麑字也)。

跛蹇(博可反周易跛能履不足以與行顧野王曰跛蹇也或作被下居偃反說文蹇跛也從足從謇省聲)。

** 大寶積經卷第九

崎嶇(丘基反下曲隅反廣雅崎嶇傾側也埤蒼云不安也經云無崎嶇之語委曲之辭)。

俳說(白埋反樂人戲笑也下說如字或音商穢反也)。

堅鞭(吾更反考聲堅也或作硬俗用字也)。

恣訑(茲四反下徒何反正作詑詑欺也)。

覆蔽(芳務反鄭注禮記蓋也下邊袂反彌閇反韻英蔽掩也考聲障也)。

不嬈(奴鳥反考聲相戲弄也說文作嬲也)。

愁憒(古外反韻英心亂也從心貴省聲也有音會者非也)。

筋骨(薑銀反說文肉之力也從竹從肉從力經中從草作筋非也)。

慌忽(荒廣反或作愰同慌忽神亂失志貌)。

量度(上音良下唐洛反)。

觚有(古胡反錯用字也觚者禮器也非經意正體從木作橭經說一樹橭有五枝韻詮云橭者木枝四垂布也從木
辜音姑聲也)。

如砥掌(上音止孔注尚書砥細於礪皆磨石也砥掌喻平也)。

荊棘(薑迎反下居力反左傳班荊相與食顧野王楚木也廣雅棘藏也說文似棗而瘦叢生也)。

綩綖(於遠反下以旃反假借字也若取字義即乖經意案綩綖地褥也即舞筵也俗呼為地衣毛錦是也)。

鬉尾(總東反作𩭤馬項上長毛也韻詮馬鼠也力葉反經文作髦非也音毛詩傳髦俊也選也非經意)。

欄楯(勒單反下述潤反說文欄檻也咸鑒反王注楚辭縱曰欄橫曰楯楯間子曰櫺音零子俗呼為鉤欄)。

深塹(七焰反說文塹坑也從土斬聲也考聲云長坑也韻英小坑也或云壕坑玉篇云城池為塹或作壍)。

寶縵(上寶字從宀音綿從王從缶甫苟反從貝下莫半反正從巾作幔帷也經文從糸覓音作縵乃無文繒也非帷
幔之也)。

棄捐(悅娟反音與緣同說文棄也從手肙决緣反省聲也)。

寶㼤(牽結反埤蒼㼤受一㪷北燕人謂瓶為㼤大瓶也)。

擣香(多老反末香也古人語朴故云擣香也)。

阿釁(虛靳反薑鎮反杜注左傳釁罪也考聲瑕隙也經文作舋訛謬也或作􃰉古字也靳音斤震反)。

樓由(亦名樓至皆梵語訛也即賢劫中菩薩最後成佛者是也經自解云樓由晉言涕泣即密迹金剛也)。

質樸(普剝反考聲凡物未彫刻曰樸經作朴俗字也)。

** 寶積經第十卷

間關(上皆顏反下古頑反如前第二卷末已具釋)。

度知(唐洛反考聲云度量)。

鉤鎖(如第八卷初具釋)。

鏗然(口耕反字書云金聲)。

舉著(說文舉字從手與聲也居語反下猪略反從草從者經從目作著非也)。

麤獷(倉胡反說文從三鹿今省作麤下虢猛反集訓獷惡也說文從犬廣聲也)。

肩臂(上音堅經從戶從月作肩非也說文肩髆也從肉象形下卑寐反彌裨反說文腕後肘前從肉辟聲也)。

膝腨(􃰊逸反正從卪音節作膝今通云膝從肉桼音七聲也下船耎反而兖反古今正字作􂌦說文足䠊膓也從肉
耑音端省聲)。

跏趺(上音加下甫無反具如音義大般若能斷金剛分中已釋)。

諸仞(音刃考聲云度深曰仞孔注尚書八尺曰仞包咸注論語七尺曰仞說文申臂一尋曰仞)。

迴遠(熒頴反從辵丑略反回聲也戶頴反經文從向作逈非也)。

從此已下有諸天真言二十五道古人譯為漢
語訛失聖意文句蹇澀讀誦甚難今欲再翻為
闕梵夾難為詳定且依經本以俟後賢。

于闐(田練反大唐西域記譯云瞿薩旦那國唐言地乳諸故謂之豁旦印度謂之屈丹舊曰于闐皆訛也案此國
令即貫屬安西四鎮之城此其一鎮也於彼城中有毘沙門天神廟七層木樓神居樓上甚有靈驗其國界有牛頭山
天神時來棲宅此山山有玉河河中往往漂流美玉彼國王常採遠來貢獻東去長安一萬二千餘里)。
一切經音義卷第十一


一切經音義卷第十二

大唐翻經沙門慧琳撰
大寶積經音義之二

從第十一盡三十六凡二十六卷

** 大寶積經卷第十一(西晉沙門竺法護譯)

純􃰋(上常倫反或作淳賈逵注國語純專也方言純好也顧野王云美也孔注尚書云純一之行也說文從系音覓
屯追倫反聲也下時陸反俗用字也正體作淑毛詩傳淑善也說文清湛也字書淑順也)。

劈裂(上匹壁反廣雅劈裂也埤蒼剖也普口反說文破也從刀辟聲也下力哲反廣雅裂分也說文裂繒餘也案繒
餘裂斷繒彩也從衣列聲或從手作挒古字也)。

車釭(貢紅反說文車轂口上鐵也或作𨊧同)。

水滴(丁歷反經文從帝作渧俗字也說文從水從嫡省聲也)。

䴬草(蠅即反考聲云麥糠􂌰也)。

赭衣(之野反郭璞注方言云衣赤色)。

裸形(盧果反說文肉袒也壇懶反露形體也爾雅禪徒旱反裼音鍚肉袒也郭璞云脫衣而見體也今俗音胡卦反
或作倮躶用同)。

蘿蒰(上音羅或作蘆祿都反下蒲墨反或作蔔根菜名也經中有作菜茯非也)。

淳湩(誅徿反龍重反說文云乳汁也江南見今呼乳汁為湩去聲)。

釜銚(上扶甫反顏師古注急就章云釜流以用炊煮也大曰釜小曰鍑扶救反下條弔反考聲云燒器也淺於釜􃰌
屬也􃰌音古禾反顏今云溫器也施系而提之曰銚)。

齎往(上精雞反俗字也正體從齊作齎考聲云持財與人曰賷從貝齊聲也)。

彌迦(薑佉反梵語也佛初成道來獻乳糜牧牛女名此無正翻也)。

謙恪(上輕兼反考聲云讓也退也說文敬也從言兼聲也下康各反字書云敬也說文或作㤩也)。

瓌奇(公回反或作傀瑰􃰍四形並同考聲云瑰琦者美大之貌也經文從貴作璝俗用非正體此字起自赫連勃勃
男名也非本字也奇字合從王作琦)。

閡心(我葢反考聲以木欄門曰閡說文外閑也或作礙礙止也亦通)。

欲躃(毘亦反躃倒也)。

馳騁(丑郢反前丈經第二卷中已具釋)。

曾眴(上藏稜反下玄絹反或作旬亦同王逸注楚詞云眴視貌說文目搖也從目旬音縣聲也經文從日從旬作眴
非也)。

** 大寶積經第十二卷

訾哉(紫移反鄭注禮記云訾思也賈注國語訾量也考聲譽也謚法曰牧今述古曰訾或作𢋀下子來反顧野王曰
語末之辭也說文作哉從口𢦏音災聲也)。

稽顙(上企禮反公羊傳中借用字也正體作稽從旨從首古字今通作稽周禮九拜一曰􃰎首鄭玄曰拜而頭至地
也禮記再拜􃰎顙哀慼之至也下桑朗反方言顙額王格反也公羊傳再拜稽顙何休曰若今之叩頭於地也)。

之誼(宜寄反鄭注周禮云能制事宜曰誼考聲云人之所宜也謚法曰善能制命曰誼行議不疾曰誼正作誼從言
宜聲)。

諷誦(上風貢反下徐用反鄭玄注周禮云背文曰諷以聲節之曰誦聲類云歌盛德之詩讚美形容曰誦)。

憺怕(徒濫反下普白反子虛賦曰憺兮自持怕兮無為是也顧野王曰恬靜也字書憺怕者心志滿足也並形聲字
也)。

根株(知朱反考聲殺樹之餘也說文木根也從木朱聲也)。

相揩(坑皆反廣雅揩摩也說文從手皆聲也考聲揩拭也古作督也)。

滑哉(還八反說文滑利也)。

之􃰏(無倣反象形字也)。

剖判(普后反孔安國注尚書剖破也杜注左傳云中分曰剖說文判也從刀咅聲也咅音他口反下普半反毛詩傳
判分也鄭注周禮云判半也說文從刀半聲也)。

希望(武方反意承望也)。

罪釁(忻近反杜注左傳云舋瑕隙也罪也賈注國語兆也說文作釁從爨七亂反省爨字象祭器酉古酒字也分
聲也今俗作􃰐略也經作舋謬也)。

蠲去(决緣反郭璞注方言蠲除也去也從蜀從益)。

瑕疵(下加反廣雅瑕穢也玉篇裂也顧野王云􃰑過也從玉叚聲叚音下加反下疾移反孔注尚書疵病也說文從
疒女厄反此聲也)。

綩綖(上於遠反下以旃反並假借字若依字義與經甚乖今並不取經云綩綖者乃珍妙華麗錦繡緜褥褫音池氈
花毯舞筵之類也字書並無此正字借用也)。

瘖瘂(上邑今反說文不能言也下烏賈反埤蒼云瘂瘖也文字集略云口不能言也此等說皆相亂不分明案瘖者
寂默而無聲瘂者有聲而無說舌不轉也今經文多作啞非也音厄啞啞笑聲也笑非經義)。

癭瘇(上音伊郢反說文頸腫也或作𦢆下樹勇反又樹用反韻英云足病腫也韻詮云不能行也說文脛氣足腫也
從疒女厄反從童作疒今經文從重作瘇訛略也)。

** 大寶積經第十三卷

𡝩魅(上於驕反正體從示音示從芺於驕反今通作𡝩訛也左傳曰天反時為災地反物為祥釋名祥害也或作𧨶
下眉祕反山海經云魅之為物人身黑首從目縱竪也說文云老物之精也從鬼未省聲也或作鬼象鬼生毛故從彡
音杉)。

反足鬼(鬼名也括地志云柔利國在一目國東為人一手足反膝曲足居上注云一手一脚反卷曲也東方
朔神異經云西荒中有獸焉其狀如鹿人面有牙猴手熊足縱目橫鼻反踵饒力佷惡名曰惡物此即鬼類也)。

暐曄(韋鬼反下炎劫反考聲云暐曄光彩盛貌也並從日韋華皆聲也)。

甘膳(禪戰反周禮曰膳夫上士二人掌王之膳羞鄭玄曰膳之言善也今時美物曰珍膳言膳夫者食官之長也考
聲云五味必佳曰膳說文具食也從肉善聲也經文從食作饍俗字非正體)。

恭恪(上薑邕反尚書儼恪也孔安國注云恭奉也考聲云敬也肅也說文給也從心從共共聲也古作龔下康各反
考聲敬也說文作㤩亦同)。

魔鬼(上音摩本是梵語略也正梵音麼莫可反羅唐云力也即他化自在天中魔王波旬之異名也此類鬼神有大
神力能與修出世法者作留難事名為麼羅以力為名又略去羅字)。

飆聚(上俾遙反爾雅扶搖謂之飇郭璞云暴風從上向下也或作猋從三犬說文從風猋聲也下齊庾反杜預注左
傳云眾也說文會也從乑音吟取聲也)。

犇馳(本門反考聲云眾牛走也或作奔亦通也)。

所湊(倉奏反考聲云水交會也歸也亦作輳輳聚也)。

拘翼(梵語也即天帝釋名也或云驕尸迦皆訛也)。

** 大寶積經第十四卷

沃曰(烏穀反廣雅沃漬也音恣考聲潤也說文溉灌也篆文加草作𣵽從水芺聲芺音夭)。

小􃰒(經作􃰒非也正作掉亭弔反賈逵注國語云掉搖也廣雅振也動也棄擲也)。

難頭和難頭(梵語二龍王名虜質不妙也正梵音云難努難字上聲是兄名也鉢難努難字上聲是弟
名也即是諸經中難陀跋難陀兄弟二龍王也)。

大圂(魂悶反蒼頡篇豕所居說文作圂圂廁也棄穢處也)。

飢饉(記宜反說文餓也考聲云腹中空也或作饑下音近勤釁說文蔬不熟也無穀曰飢無菜曰饉並形聲字)。

羸劣(累追反力拙反瘦弱)。

𧇾􂍷(軀為反犬悅反)。

能暢(丑亮反從申從易音羊從易非)。

訢逮(許殷反賈逵注國語云訴樂也音洛說文喜也或作欣字也)。

紺色(甘闇反考聲云色青而揚紫光曰紺)。

朱鬣(音獵顧野王曰馬項上長毛也今經文作髦非也髦英彥也乖經意)。

罣礙(胡瓦反五葢反)。

降制(項江反)。

儔匹(直流反考聲云儔亦匹也)。

** 大寶積經第十五卷(淨居天子會第四)兩卷經

賑給(章丑反爾雅賑富也考聲賜也給賜貧乏也或作眕)。

垢膩(上句口反下尼雉反說文肉上􃫩也從肉貳聲也)。

革屣(毛詩傳曰革皮也下師綺反考聲履之不攝跟者也或作𩌦縰三體並從徙音死經云革屣即西婆羅門皮鞋
也有類此國偏鞋草鞋但以皮草作之形貌亦全異也)。

豺狼(上床皆反說文狼屬也從豸長利反才聲也經文從犬作犲非也無此字爾雅云豺狗足也案豺有二類常
群遊山谷大曰豺郎小曰豺奴每小者先行共獵禽鹿殺已守之而不敢食以待豺郎豺郎後至先食飽已然後豺奴啖
其餘肉禮記月令曰季秋之月霜降之日豺乃祭獸即其候也下洛𡶩反說文狼似犬銳頭白額猛獸也豺豹之屬也)。

日蝕(音食李淳風乙巳占曰夫日蝕依常度者月來掩也日行遲一日行一度一月行二十九度有餘月行疾二
十七日半一周天二十九日追及日之時與日同道月在於內映日故見蝕也)。

** 大寶積經第十六卷

打治(打吳音為頂今不取集訓音德冷反廣雅打擊也埤蒼掊也白降反古今正字云從手從丁聲也下長离反韻
詮云治理也桂苑珠叢云修故也)。

淤泥(於據反案淤泥池水中殠青泥)。

縛筏(煩韈反俗字也正體從木作橃桂苑珠叢云縛竹木浮於水謂之橃)。

白癩(來大反考聲云大風疾也或作癘也)。

喜嘯(蘇弔反案嘯卷舌縮於喉咢之中吹令作聲号曰長嘯也)。

反覆(豊腹反考聲倒也)。

** 大寶積經第十七卷(無量壽會第五兩卷經)

頻𧋠(梵語訛也)。

右脅(杴業反肋也)。

擅美(禪戰反韻詮專也或作撣並從手從木非也)。

捐捨(兖玄反韻英云棄也從扌音手肙聲)。

迦尸迦(並薑佉反)。

法鼓(公五反經文鼓字由來多誤或從皮作皷俗字也或從支普卜反作鼓乃是蜀字皆非也說文從壴竹句反從
支音止而反象旗手擊之)。

法螺(盧和反俗字也正體作蠃經中或有作𧋠音禮皆非蠃字也)。

法幢(濁江反從巾作正體字也經從心作非也)。

雨大法雨(上雨字于句反考聲云自上而下也下雨字如本字上聲也)。

荷擔(上音何下多甘反說文並從人作何儋都甘反玉篇云負任儋何也今經文荷字從草檐從手俗用非本字也
音賀者聲轉也)。

㭊一(星亦反韻英析分也說文破木也正作析從木從斤或從片作㭊片半木字也亦通)。

** 大寶積經第十八卷

豐稔(而枕反賈逵注國語云稔熟也字統云穀熟曰稔也)。

芥馥(芳分反說文草初生香氣分布也下馮目反亦香氣貌也見韓詩也)。

金鎖(桑果反考聲連環也字書云相鉤連也)。

盧遮迦寶(薑佉反)。

末瑳寶(並未詳色貌檢梵本未獲)。

陿者(咸甲反正體從𠂤音負從匧作陿或作𠩘同說文陿隘也厄介反山間陿處也玉篇不廣大也經從犬作狹非
也乃是犬馬狹習字也循也乖經意)。

清泠(歷丁反文字音義云水澄也極清淨也說文從水令聲也)。

𤀹流(戍俊反韻英云深也說文作𤀹籀文作睿皆古字也下流字說文從水從㐬音土忽反充上有點今俗用流字
無點非也)。

沿流(悅涓反說文順流而下也從水從鉛省聲也)。

濯流(音濁廣雅濯洗也爾雅始也大也說文濯澣也從水翟音宅聲也)。

同萃(情醉反集訓云萃聚也集也)。

河濱(音賔水涯音牙畔也集訓云水際也)。

半擇迦(音宅下薑佉反梵語也黃門二形不男之類也)。

可諭(音喻說文從言或從口作喻俗字也集訓云曉也譬諫也)。

陂湖(彼眉反桂苑珠叢云澤鄣也謂以土壅鄣水也案草澤有水曰陂下音胡說文大陂曰湖案吳越有青草洞庭
皆大湖也)。

標式(必遙反集訓云舉也書也書板為牓也說文木也從木票匹遙反聲也或從巾作幖下傷弋反說文法也用也
從工弋蠅即反聲也)。

瞬息(式閏反韻英云動目也經文作瞬俗字也說文正作瞚開闔音合目數搖也從目寅聲也案瞬目一斂目也息
者一息氣也言極迅促也呂氏春秋曰萬世猶如一瞬目也)。

層樓(藏稜反郭注山海經云層重也說文層屋重也從尸曾聲也)。

茵褥(上音因下如欲反鄭玄注禮記云茵亦褥也顧野王云虎皮褥也或作鞇字亦通)。

拯溺(蒸字上聲蒸境反隸書俗用字也說文正體從手升聲也或從登作橙說文上舉也杜預云救助也方言拔
出溺也廣雅枡收也從手丞聲也)。

疇昔(長流反爾雅疇昔曩昔也如淳注史記云家業世世相傳曰疇考聲宿也形聲也)。

** 大寶積經第十九卷(不動如來會第六)兩卷經

輕躁(下則奧反玉篇躁動也賈注國語擾也鄭注論語躁動不安靜也字書急性也從足喿桑到反)。

所泄(先節反集訓云漏也歇也減也)。

髓腦(上雖㭰反骨中脂也下奴倒反說文頭中實也)。

戶牖(由酒反廣雅牕牖闢也音向韻詮云正曰窓旁曰牖說文穿壁以木為交䆫也從月從戶甫)。

嬾憜(上勒旦反考聲不勤也說文懈怠也從女賴聲也一云臥食曰懶或從心作懶下徒臥反廣雅憜亦懶也韻英
云懈隋也說文不敬也從心隋徒臥反聲也或作墮亦同或作𢞑古字也)。

** 大寶積經第二十卷

金磺(古猛反廣雅鐵樸謂之𨥥經作礦亦同或作􃰓說文銅鐵樸謂之礦也從石黃聲)。

鑄鍊(上朱樹反考聲云鎔寫也鎔音容說文銷金也下蓮甸反韻英銷鍊金也說文冶金也從金從東聲也或從火
作煉也)。

砂礫(零的反丁歷反說文小石也考聲云麤砂也碎石也)。

涯際(五家反韻詮云水邊也考聲亦云水畔也孔注尚書涯亦際也說文作厓山邊也下音祭廣雅際合也方也杜
注左傳云　也考聲云畔也界也說文會也)。

卍字之文(梵云室哩二合末蹉倉何反唐云吉祥相也有云萬字者謬說也花嚴經第八卷中具說此相
等亦非是字也乃是如來身上數處有此吉祥之文大福德之相)。

倉廩(上錯郎反周禮倉人掌粟入之藏說文穀藏也從食省口象倉形下力錦反說文從广從㐭㐭從入回象屋中
有戶牖下從禾字林及經中作稟亦通)。

盈儲(上盈字廣雅充也說文器滿也從皿從夃盈聲也音盈下音除考聲云積也貯也)。

饑饉(薑宜反穀不熟也下音近說文菜蔬不熟也並形聲字也)。

雨雹(龐邈反說文云雨水也從雨包聲也)。

霹靂(上普覓反下音歷古今正字云霹靂者陽氣動作大雷震也上形下聲也)。

** 大寶積經第二十一卷(被甲莊嚴會第七)五卷經

欑峰(藏鸞反禮記聚禾也博雅巑岏五官反山之高貌也考聲云聚小山也聚木也說文從木贊聲也或從山作巑
下芳封反山高而銳曰峰從山夆聲也經從金作鋒亦通)。

** 大寶積經第二十二卷

防禦(魚舉反鄭注周禮禦禁也杜注左傳云禁止也說文祀也從示御聲也)。

嶷然(疑極反考聲山立貌也下而旃反說文從肉從犬也)。

** 大寶積經第二十三卷

欻然(睴律反薛琮云欻忽也蒼頡篇欻卒也說文吹起也)。

悚慄(上相勇反下隣質反小爾雅云慚悚戰慄恐懼貌也並左形右聲也)。

挺特(亭鼎反廣雅挺出也考聲挺直也說文拔也從手廷聲廷字從􃰔餘丑反壬天頂反聲也􃰔字從彳丑尺反引
之也下𦫀勒反考聲特雄也獨也說文朴牛也從牛寺聲也)。

霔以(音注集訓云時雨所灌普生萬物或作澍亦通)。

** 大寶積經第二十四卷

徵裔(上以旃反說文長行也從􂘒片蔑從延勅連反延亦聲也又說延字從止從􃰔以丑反􃰔字從彳丑尺反引之
也下盈翳反杜注左傳云裔遠也廣雅云裔四表也出也說文裔衣裾也從衣從冏冏音女滑反經文從矛作袤非也)。

階砌(上音皆顧野王云登堂之道也劉熙云階梯也說文階陛也下妻濟反考聲云砌壘也砌亦階也從石切聲)。

縈帶(上恚營反毛詩傳云縈旋也韻英繞也考聲卷也從糸音覓從縈省聲也)。

** 大寶積經第二十五卷

堤塘(丁奚反蘇林云隄限也韋昭云積土以為封限也或作隄下大郎反韻英云塘隄防也或從𠂤作䧜亦通)。

為幹(于岸反考聲體也正也本也安也質也菩提樹身也枝本也)。

阿􂡠(二字同音阿可反經中已自音了也)。

􂗭(經中已音竟那可反)。

麼(莫可反並鼻音)。

澄潭(直陵反清淨也下唐南反考聲云水渟深處也)。

花蘂(經中作華非也下乳水反集訓云花䰅也音須)。

搖裔(上余𦝫反下夷祭反隨風貌也)。

翩翻(上音篇下音番飛之象也)。

** 第二十六

無字可音訓(法界體性會第八)兩卷經

** 大寶積經第二十七卷

堆阜(上當雷反考聲云土之高貌也說文云小阜也從土隹聲有作塠俗字也古文作𠂤下扶久反吳楚之音也韻
英云音扶武反爾雅大陸曰阜毛詩傳曰阜大也考聲丘類也賈逵注國語云阜厚也廣雅云無石曰阜從𠂤都回反俗
從十作阜古文作𠂤三重大篆作隹象形也)。

掁𧢻(上宅衡反廣雅作楟楟剌也清亦反考聲掁橦也濁江反從手長聲也或作𢾊訓用亦同下𧘂燭反廣雅𧢻揬
也屯忽反字書抵誤也或作觕從牛角會意字也經作觸俗用)。

** 大寶積經第二十八卷(大乘十法會第九)一卷經

捔𠢧(上音角考聲云捔接也正體作斠從冓音勾從斗說文斠量也下昇證反從力𠢧省聲也𠢧音承孕反經文從
月從豸俗字也)。

奢利耶(梵語婆羅門聚落名也世尊於此邑中乞食不得而空鉢還)。

遮摩那(外道女名孫陀利以木𥁄音于鼠嚙其繫斷木器墮地尋即生身陷無間地獄其坑見在舍衛城南)。

毘蘭多(毘蘭多長者名也請佛安居長者廢忘不知佛至如來於三月之中唯食馬麥也)。

土塊(苦外反或作𠙽)。

淳僃(上常倫反孔注尚書云淳一之行也方言好也下皮媚反說文具也從人葡音被聲也今經作俻俗字訛略也)。

抓掌(側狡反下章養反手也說文作爪經從手作抓側交反非也指端為爪指下為掌說文掌字作爪反爪曰
爪也)。

波卑掾(悅絹反梵語天魔名相傳誤云波旬梵語元無波旬古譯書陂䀏音縣略也後人誤書䀏為旬字)。

撾打(嘲爪反馬策也擊也考聲云草木節也從木過聲也聲類捶也佳壘反或作𥬲從竹從朵丁果反下得冷反打
捶也擊也從手丁聲也吳音頂今不取)。

挑却(上體彫反考聲挑抉也音恚悅反韻詮挑撥也剔除也從手兆聲也)。

** 大寶積經第二十九卷(文殊普門會第十)一卷經

唯然(惟癸反字書云唯恭於諾乃各反尊者命而應辭也)。

聚沬(下莫鉢反水上浮沬也)。

常齅(虛救反以鼻就臭也經文作嗅俗字)。

鹹酢(上洽緘反爾雅鹹苦也考聲云水味也說文鹹銜也從鹵音魯咸聲也今經文從酉作醎誤也俗用亦通下麤
素反蒼頡篇云酢酸也說文醶也又減反從酉乍聲也今俗用却為酬酢字藏各反經文從昔作醋俗傳用為酸酢之字
也酢音昨與說文相反也二字互用不定說文玉篇字統皆音酢倉固反醋音酢切韻及時俗用即反上音醋麤素反)。

𥿳滑(先計反孔注尚書云小也說文微也從糸音覓囟音信聲也經文順俗從田作細誤也下還八反考聲美也桑
也說文利也從木骨聲)。

興澍(上香鷹反鄭箋詩云興盛也鄭注考工記云興動也說文興起也從􃭲音余從同同力也􃭲字從臼音掬從廾
音拱澍音樹又音注考聲云時雨降注曰澍從水從寸壴知句反省聲也)。

橐籥(上音託下音藥御注老子云橐􃰕袋音敗也俗云􃰕袋也籥笛也音狄樂器名也皆虛中能受氣而有聲也)。

捷疾(潛接反考聲健也說文獵也從手疌潛叶反聲也)。

諸冥(覓瓶迷並二反毛詩傳曰冥窈也一了反鄭箋云冥夜也說文幽也從冂音覓冂覆也從日日數十從六每十
六日月初虧漸向幽暗也會意字也今經文多從宀音綿從具作𡨋非也失之甚矣)。

** 大寶積經第三十卷(出現光明會第十一)五卷經

燈燎(遼鳥遼銚二反銚亭曜反考聲輕燒也字書云廷燭曰燎說文放火也從火尞聲也尞力召反尞字正體從火
從昚作𤊽昚古慎字也焚柴燎天敬慎之至所以從昚從火也)。

瑕垢(上音遐廣雅云瑕穢也鄭玄日玉之病也下古后反垢穢也)。

瞻蔔迦(梵語西國花樹名也上音占次蒱墨反下薑佉反後准此)。

拘律陀(應云尼俱律陀經為勒頌省去尼字或云尼俱類或云尼俱陀皆梵語訛略也此譯云無節樹似梧
桐皮青無皺七旬反圓滿端直也)。

甄叔迦(上音堅梵語西方花樹名也大唐西域記云印度多有甄叔迦樹其花赤色形如人手前音義云或
名阿叔迦此名無憂樹其花亦赤色此說未詳)。

優曇鉢羅(或云烏曇跋羅或但云優曇皆梵語訛略也)。

尸利沙(此云吉祥即是合昏樹俗云夜合其花甚香)。

阿提目多(梵語也正梵音云阿地目得迦花樹名也西方有此國無)。

目真隣陀(梵語訛也正云母真隣取上聲那花樹名也亦是龍王名)。

魔罥(上音摩梵語略也正梵音云麼莫可反羅唐言力也此鬼神有大神力能障修行十善因以名焉下決兖反羂
索也罥亦縛也從冈肙聲也肙音一縣)。

其炷(朱堅反燈焰炷也引油之處名之曰炷也)。

金牀(狀莊反從木爿音牆聲也經文從广從木作床着點非也)。

** 大寶積經卷第三十一

澍甘雨(朱樹反訓解如前經文作霔同)。

炙燎(上征釋反火炙也經作灸音九恐非也書人誤也下遼銚反燎火炙燎也經中作療力召反療病也恐非此義
也)。

** 大寶積經第三十二卷

拘枳羅(梵語鳥名也上音俱次鷄以反從聲立名此鳥性好榮茂不栖枯樹)。

髀髆(上卑米反字書服外也說文從骨卑聲也經文作䏶俗字也下補各反字林髆脾也音甲文字集略肩
胛也說文從骨從博省聲也尃字從甫從寸經文作膊借用非本字音普廊反非也甚乖經意也)。

傭滿(上寵龍反韻英云傭直也考聲云上下均也說文從人庸聲也滿字從水􃰖聲􃰖音莫安反形聲字也)。

足跟(艮恩反字統云足後曰跟從足艮聲也)。

䐡深(音齊說文𣬈齊也當腹之中從肉齊省聲也)。

紺􃰗(甘暗反青赤色也說文帛染青而揚赤色從糸音覔甘聲也從省略也青字從生從丹作𤯞今作青變體也)。

芬馥(芳文反下馮目反考聲云香氣也說文草初生香氣分布從􂏱丑列反分聲今隸書從草作芬下馥字准
前解也)。

螺文(魯禾反俗字也正體作蠃水族甲蟲也其文左旋也)。

窪曲(烏瓜反或作窊洼三體同經從雨作𩂡誤也韻詮云下濕地說文從穴洼聲也或作凹俗字也)。

炳著(上兵皿反明丙反下張慮反蒼頡篇炳明考聲火明也說文從火丙聲或作昺亦同著亦明也經作着俗字)。

膞傭(或作􂌦腨踹四形皆一也殊耎反足䠊膓也說文從肉專聲拙舡反專字從寸從叀音專下丑龍反訓如前也)。

迦蘭陀鴻(梵語鳥名也亦是池名亦竹林名亦聚落名也)。

佷戾(上音恨下音麗字書勃惡也從人艮聲也)。

詭異(上愧委反考聲云詐也欺也隨惡也顧野王云奇怪也或作恑也)。

耎草(而兖反說文弱也從而從火經文作軟非也一切字書並無此軟字也)。

瘡疣(上惻莊反俗字也考聲云瘡痍也說文作創剏傷也古文作戧或作剏古字也下音尤蒼頡篇疣病也考聲云
皮上風結也或作肬肬贅也佳芮反)。

阿吒嚩迦(吒音摘家反嚩音無可反迦音薑佉反梵語也壙野鬼神大將名也或名遏吒薄俱語聲轉皆
一也俗名元帥大將非也十六大藥叉將之一將也)。

摩那婆伽(梵語龍王名也亦是大神名也)。

兜(都鈎反)。

牟盧(梵語天名也此天者即四姊妹女天之兄也並是慾界中諸天眷屬)。

尸棄毘(梵語音樂天名也部屬東方持國天王也)。

鳩槃荼(上九憂反下宅家反也南方天王下鬼名面似冬瓜)。

毘盧擇迦(擇音宅經文作釋非也四大天王中之一也南方天王統領如前鳩槃吒眾)。

三暮多(梵語風神名也亦曰風天異名耳也)。

綵幔(莫半反廣雅幔帳也覆也說文幔幕也從巾曼聲也)。

叢廁(藏籠反考聲云叢聚也下初使反去聲廣雅廁間也蒼頡篇次也雜也從广音儼則聲也)。

䥘糅(尼溜反考聲云糅雜也)。

瞻蔔迦(上音占次蒱墨反下薑佉反花名也)。

畢力迦(梵語香名也)。

懷姙(上胡乖反古文從女作㜳蒼頡篇作褱褱抱也下而賃反廣雅姙㛛也音身或作妊說文妊孕也考聲云女人
妊身也從女壬聲也)。

環釧(上音還爾雅肉好若一謂之環郭注云孔與邊等也好音訶到反下川戀反韻英云臂鐶也形聲字也)。

墜險(除類反)。

攀藤(普班反說文攀引也古文從反拱作兆從手樊聲也音煩下徒能反考聲云藤者蔓莚之類從草縢聲也)。

蠲勞(決緣反郭璞注方言云蠲除也下勒高反也)。

** 大寶積經第三十三卷

懟恨(上除類反說文懟怨也經文云對者脫去心也)。

拯濟(無反音取蒸字上聲方言云拯救助也從扌音手丞聲也)。

陀羅弭拏呪(奴霞反其呪中字但取聲韻以響梵字並不合訓解也)。

瞖囉(一計反從目殹聲也經文誤從酉作醫非也下囉字彈舌呼)。

企(輕以反)。

忙囊(上莫牓反下奴黨反)。

攘(孃養反)。

𦾨(言列反)。

此真言謂無正梵本別翻且依舊本。

皆挾(音叶刑牒反考聲挾持也藏也)。

互樘觸(上音戶次宅耕反考聲樘柱也從木堂聲也)。

金柄(兵命反考聲云器物所持處也亦作㨀訓用同)。

** 大寶積經第三十四卷

補特伽羅(梵語也唐云法無我也)。

廣陜(咸夾反考聲陜隘也厄界反或從厂音漢作𠩘從阜夾聲也經文從犬作狹非本字也)。

陀羅尼帝替(天計反)。

𨢘(馨翳反)。

𠼐(轉舌)。

喉腭(我各反俗字正體從肉從吅音喧從􃬁音逆作􃰘今通俗作咢訛也)。

賫持(精齊反俗字也顧野王云賫猶持也廣雅送說文持遺正作齎從貝齊聲)。

** 大寶積經第三十五卷(菩薩藏會第十二先有意義今再修)二卷經

薄伽梵(梵語如來尊號也眾德之美稱也佛地論偈云自在熾盛與端嚴名稱吉祥及尊貴如是六種義差
別應知總號薄伽梵此為文含多義譯經者恐不盡其妙故存梵語也)。

室羅伐(梵語西土國名也古譯名舍衛或云舍婆提皆語訛轉也唐言聞物國言此國出多聞之人足寶物
善見律亦名多有國言多足聡明智人諸國珍奇皆歸此國富有物產故言多有其義一也上古有舍衛人住居此地因
名舍衛在中印度境)。

魔王(莫何反字書本無此字譯者變摩作之梵云麼羅古譯云能障修行出世業者又云能殺斷惠命故起世經云
他化天上初禪之下有魔王波旬宮殿身光壽量勝下劣上威力自在與他化天王等常與諸佛捔力屬爾化天攝梵語
名波畢𢮑綠絹反唐云惡欲多愛慾故也)。

阿素洛(舊云阿須倫。或云阿脩羅。皆梵語訛轉也。正云阿上聲素羅轉舌。此曰非天或云障蔽諸鬼神中最
大福德。印度風俗凡諸鬼神通名為天。此類常與諸天爭勝故以非天簡之。起世因本經說其徒有四類。國土宮殿在大
海之下。須彌山四面各有一國。東面毘摩質多。南面踊躍。西而幻化。北面羅睺上去海水萬瑜繕那感四風輪持水令住。
一曰住二曰安住三曰不墮四曰牢固。諸餘眷屬或住諸山人間海嶋往往聞有阿脩羅窟。即傳記所說清辯菩薩所入
處是也)。

藥叉(舊曰閱叉或云夜叉或云野叉皆訛轉也即多聞天王所統之眾也)。

摩揭陀(京謁反或云摩竭陀或云摩竭提皆一也西域記說即中印度境舊曰巴連弗邑其地下濕出好粳
米無憂王所治之都最多聖跡也)。

鷲峰(音就或名靈鷲或名鷲頭或名鷲臺皆隨俗言耳古曰耆闍崛乃梵語略也正云紇哩二合馱羅二合轉舌矩
吒山既栖鷲鳥又類高臺因名鷲臺鷲鳥栖於峰上故曰鷲峰紇痕沒反也)。

僧伽胝(音知舊曰僧伽梨此云複衣即今僧之大衣是也下從九條上至二十五條但取奇數九種差別具
如律文所說佛制入王宮時入聚落時摧伏外道時見猛獸時應着此衣)。

嚴整(征領反考聲云整齊也正也理也從敕敕古勅字也正聲也)。

超挺(上耻朝反方言遠也蒼頡篇踰也廣雅度也王逸注楚辭云超越也說文跳也從走召聲也召字從刀從口
俗作召非也下廷頂反廣雅挺出也考聲云抗也苦浪反直也方言竟也從扌音手廷聲也廷音同上從廴餘刃反壬體
頂反聲也)。

無橈(奴咬奴教二反並通廣雅亂也考聲曲也從木堯聲)。

耎膩(上而兖反說文弱也從而從火經文從車作軟非也本無此字下尼致反王逸注楚辭云滑也說文肉上肥也
從肉貳音二聲也)。

安膳那(梵語眼藥名也此藥石類也深青色兼有紫紺之色亦似金精)。

帝􃰗(寶名也唯天帝有此青寶因號帝青也)。

天弓(或名帝弓即虹蜺也俗呼虹字為降音詩云螮蝀皆一也)。

瑕穢(胡加反玉篇云玉之病也下於衛反字書不清絜也濁也)。

鑄金(章樹反顧野王曰焬銅為器曰鑄說文消金也從金壽省聲也)。

奢摩他(梵語也唐言定或云寂靜一義)。

鴈行(顏澗反或作鴈毛詩傳云大曰鴻小曰鴈)。

喬答摩(梵語也義譯云牛糞種或名甘蔗種或名泥土種古曰瞿曇梵語訛也)。

狻猊頷(蘇丸反次音霓下胡濫反爾雅狻猊如􃰙猫食虎豹郭璞云即師子也出西國漢武帝時疏勒王所
獻頷顊也)。

纖雜(相鹽反纖細也下財合反從衣從集集五釆衣曰雜)。

肩髆(上音堅下音博前已訓釋也)。

髀腨(上毘米反說文股外也內曰股外曰髀從骨卑聲也下時耎反或作􂌦說文足䠊膓也從內耑音端省聲也
䠊音肥膓音長也)。

網鞔(上音罔下莫安反廣雅鞔補也如來十指間有肉網猶如鵝足)。

雙跖(之亦反或作蹠說文云足下也)。

瞿拉坡(上具愚反次郎答反下普波反梵語也此謂兩臋肉也臋徒魂反)。

蹈空(徒到反劉兆注公羊傳云蹈履行也說文踐也從足臽羊小反聲)。

竊懷(千結反考聲云私恥也小視也說文盜自穴中出從穴從米􃰚音薛廿音疾皆聲也今省去廿作竊略也下胡
乖反)。

那庾多(羊主反梵語西國數法名也古云那由他華嚴經阿僧祇品云俱胝俱胝為一阿庾多阿庾多為一
那庾多三等數法中此即大數法也)。

俱胝(亦彼方數法華嚴經阿僧祇品云十萬為一洛叉一百洛叉為一俱胝此則中數也)。

駛流(師事反蒼頡篇駛疾也桂苑珠藂云疾速從馬史聲也經文從夬音怪作駃音決誤也有音為決者非也下流
字從水從㐬土骨反從􃯢略去點作流俗字也)。

漂沒(匹遙反說文漂浮也廣雅漂潎也篇篾反下門悖反杜注左傳沒沈也聲類沒溺也說文湛也從水從𠬛𠬛即
古文作𠬛字會意字)。

末摩(上莫鉢反梵語也此云死節言人支節之中若被打被損身則死殀故云死節)。

毒燄(鹽塹反說文火行微𦦨𦦨然也或作爓韻英云火光也或省去門作焰俗字也)。

癡瞽(上恥知反說文云不慧也下公午反鄭眾注周禮云無目謂之瞽漫漫如皷皮也)。

焰魔(前大般若音義中已具說)。

洄澓(上音回文字音義云大水迴流也下音伏考聲云水旋流也或作洑也)。

波濤(唐勞反許叔重注淮南子云潮水踊起遷者為濤蒼頡篇云大波曰濤也)。

耽著(上答南反韻英云耽好也呼報反考聲云翫也五喚反著也從身從冘省聲也下馳略反桂苑珠叢云附也漢
書云至也從草從者經文作着俗字行書也)。

羸劣(上力為反考聲云羸疲極也說文羸瘦也正瘦字也從羊𣎆力為反聲也下力輟反字書劣弱也從少力會意
字也)。

六處(案梵語云阿也怛那此翻為處處謂處所出生之處也舊翻名六入失之耳梵本鉢羅吠舍此云入也)。

惛耄(上呼昆反說文惛忘也廣雅惛癡也下莫報反字書耄亂也從老毛聲也)。

皮緩(戶滿反爾雅緩舒也顧野王云寬也案皮緩寬慢也從糸音覓爰音員聲也)。

面皺(鄒救反)。

摩納婆(梵語也或云摩那婆或云那羅摩納或云摩納縛迦或云那羅摩那或但云摩納皆語訛轉也總一
義耳此譯云儒童)。

撮磨(倉活反考聲云手撮取也廣雅撮持也)。

異生(或云愚異生言愚癡闇冥不生無漏故也舊譯云小兒別生以癡如小兒也或云小兒凡夫又作嬰愚凡夫或
云毛道凡夫或云毛頭凡夫義雖是一失之遠矣初釋為正)。

旃荼羅(梵語也即是屠膾主煞守獄之人或擔糞穢等上之然反次宅加反)。

被弶(渠向反考聲云以弓骨取鳥獸也字書云施骨於道其形似弓字從弓亰聲也)。

魔罥(決縣反亦作羂或作𦌾考聲云以繩捕也纏綰也彎板反韻英云繫取也從冈肙一縣反聲也經云魔羂者五
慾也魔王以此繫縛眾生也)。

不覺(文効反睡窹也又本音角亦通)。

聽不(體丁反字書云聽許也任也從壬聲也)。

** 大寶積經卷第三十六(金毘羅天授記品菩薩藏會盡此卷)

健達縛(梵語虜質也唐云食香以香自資故亦云香行神或云齅香又言尋香神或云居香山或云身有異
香有言音樂神者義譯也舊云乾闥婆亦云乾沓和皆諸國音之輕重不同)。

揭路荼(亦梵語不妙也正云櫱嚕轉舌拏舊曰迦婁羅或云金翅鳥已見前釋)。

緊捺洛(上經引反次奴割反歌神也人身馬首女則如人端正能歌多與乾闥婆天為妻室眷屬也)。

莫呼洛伽(或作牟呼洛並訛略不正也此云大腹行即大蟒神也有業通力能化為人也)。

殟鉢羅花(上溫骨反此即梵語唐云青蓮花也其花青色葉細狹長香氣遠聞人間難有或名優鉢羅也)。

鉢特摩花(或云鉢頭摩或名鉢弩摩正梵音云鉢納摩此即紅蓮花也或云赤黃色)。

拘𧵍陀(或云拘某陀或云拘勿頭正梵音云拘牟那即深赤色蓮花一云如火色也)。

奔荼利迦(或云芬陀利正梵音云奔䋈拏奴雅反里迦居佉反唐云白蓮花其花如雪色人間希有已上
四種蓮花多出無熱惱大龍池亦云阿耨達池)。

依怙(胡古反爾雅怙恃也)。

覩史多(梵語也。欲界中空居天名也。舊云兜率陀。或云兜術。或云兜駛多。皆梵語訛略不正也。唐云知足或
云妙足。凡聖界地章云下天多放逸上天多闇鈍故云知足。一生補處菩薩多作此天王。雖復萬行齊功十度之中而偏
修精進。婆沙論及正法念經等說彼天以寶雲為地。下去大海三十二萬瑜繕那。人間四百年為彼天中一晝夜。壽命四
千歲。身形長二里)。

四洲(音州爾雅云凡水中可居曰洲言四洲者妙高山四面大海中各有一洲東曰勝身南曰贍部西曰牛貨北曰
高勝一一洲中身形壽量差別不等廣如起世俱舍等說)。

殑伽沙(梵語西國河名也此河上源出無熱惱池其砂微細猶如微塵不可知數故引為喻)。

甎瓦(章緣反下五寡反也)。

礫石(上音歷考聲云碎石也說文從石從樂省聲)。

株𣐎(上張瑜反說文木根也下五骨反字書云殺樹之餘名為株𣐎說文作瓦)。

毒刺(此恣反周禮刺殺也從刀朿此恣反聲也經文作刾俗字也)。

布單那(梵語鬼名也或名富單那或云富陀那皆訛略不正也此言臭穢雖身形臭穢是餓鬼中福之最勝
者)。

目揵連(梵語訛略也正梵音云沒熊奴得蘖囉轉舌唐云採菽氏此大阿羅漢上祖是採菽菉豆仙之種裔
曰以為氏也)。

鬱多羅僧伽(梵語即僧常服七條袈裟之名也亦名割截衣)。

恣汝(資四反韻英云放縱也)。

嬈轉(奴鳥反古文作嬲集訓云戱謔相擾也三蒼云嬈弄也謔音香約反也)。

為一切(榮偽反韻英云助也從爪作為正也經文作為略也)。

為普(求危反考聲云為作也下文十餘字並同此音也)。

梯隥(上體堤反韻英云木階也從木弟聲下登亘反郭注穆天子傳云隥阪也韻英云隥亦梯也字書隥坎也從阜)。

為橋(渠妖反考聲云橋梁也字書云渡水梁也從木喬渠妖反聲也經文徒有作槗非也)。

牢固(上盧刀反廣雅牢堅也從牛從舟省說文舟取四面周迊義也顧野王云牢亦固也說文云閑養牛羊圈也
狂院反有從穴者非也)。

蹶失(上居月反毛詩傳曰蹶動也賈逵注國語云蹶走也顧野王曰蹶猶驚駭行賣反急疾之意也廣雅踴踶跳也
或作趣蹶並同下失字說文縱也從手乙作失也)。

穿徹(出專反韻英云穿穴也說文穿通也從穴從牙五加反下纏列反杜注左傳云徹達也說文通也從彳丑尺反
從支普卜反􃰛聲也􃰛音育育字從云土骨反從肉也)。

靜慮(舊云禪定說文靜審也考聲安也息也集訓云慮念也思也從心𧆨聲𧆨音盧)。

匱乏(逵位反毛詩傳曰匱竭也考聲云匱窮也說文匣也從匚音方貴聲也或作櫃下凡法反尚書大傳云行而無
資謂之乏乏少也左氏傳反正為乏古文作􃰜)。

三摩地(梵語也唐言定或曰等持或云等至皆定義也)。

般羅若(上音鉢梵語訛也正梵音云鉢囉二合枳孃二合唐言慧古譯云智慧義無不明也)。

薩埵(都果反梵語也唐言有情古譯云眾生義不切也)。

樂覩(五教反)。

躁動(早告反鄭玄注論語云不安靜也賈逵曰躁擾也謚法曰好變動曰躁說文性急也從足喿先到反聲也)。

拕那(梵語訛也正云馱曩唐言施)。

猛勵(力滯反毛詩傳曰厲惡也鄭玄曰犯政為惡曰勵杜注左傳云厲猛也謚法曰暴慢無親曰厲殺戮無𢪿曰
厲經文從力作勵誤用也說文從厂呼旦反萬聲也)。
一切經音義卷第十二


一切經音義卷第十三

大唐翻經沙門慧琳撰

大寶積經音義之三

音卷從三十七盡五十五凡十九卷

** 大寶積經第三十七卷

尸羅(梵語唐云戒或云律或總云戒律藏也)。

不怯(欠業反顧野王曰怯畏劣也考聲云怯愞也奴亂反說文作㹤從犬犬多畏會意字也)。

洟唾(上梯計反正體從鼻從弟作䶏或作啼見韻英鼻液也經中作洟本音夷說文亦誤也為篆書夷字與弟字相
亂有此誤也遂相効用之今玉篇考聲及韻英等數家字書並音以脂反周易萃卦云齊咨涕洟足為明證也洟亦是
口鼻汁也下吐臥反說文口液也或從水作涶考聲云口中津沫也)。

􂔻牛(夘包反又音毛山海經云潘侯之山有獸狀如牛而四節生毛名曰犛牛郭璞注曰牛背膝髀尾皆有長毛說
文云西南夷長耄音毛牛也從牛從𠩺省聲也)。

鄔波索迦(梵語也古譯云優波婆迦或云優婆塞皆訛略也唐云近善男有部律近事男亦云近宿男為
近三寶而住宿承事也或言清信士善宿男者義譯也)。

鄔波斯迦(唐云近善女或云近事女義同前釋言帶女聲云斯迦古譯云優波賜迦或云優婆夷皆訛也)。

不鞕(額更反韻英云堅也俗作硬或作䩕同也)。

不歰(師立反王逸注楚辭云澀難也郭璞注方言云歰猶𠫤也說文不滑也從四止二倒書二正書會意字也經文
上作二刃誤也有從二止從水作澁者俗字非正體也)。

易解(夷地反下行賣反有音下者非也)。

易識(羊益反變易也)。

羯羅頻伽(或云迦陵頻伽此譯云好聲之鳥也)。

流涌(力周反說文水行也從水從㐬音他骨反㐬忽也說文從林二水並從㐬作􃰝今俗作流訛也下音勇顧野王
曰水波𣽨涌也或作湧說文云涌𣽨也徒能反從水甬聲)。

莖幹(上幸耕反博雅草本曰莖說文枝主也從廾音草巠聲也巠音形下岡懶反說文樹枝也從干倝干岸反聲或
從木從干此二字並通二去聲今取上聲也)。

分析(星歷反或從片作析俗字也)。

叵知(或作頗普我反顧野王云叵不可也語辭也說文闕訓)。

一滴(丁力反或從適作𤁷從帝者非也)。

洄澓(上音回下音澓字書云洄澓水旋流貌也)。

螢火(穴冥反草虫名也爾雅作熒熒火即炤郭璞曰夜飛腹下有火光炤即照字禮記月令曰大暑之日腐草化為
螢韻英作𧓌也)。

庭燎(歷弔力召二反周禮注云於門外曰大燭門內曰庭燎皆所以照眾為明也鄭玄曰地燭也從火尞聲尞即
古文燎字)。

贍部捺陀金(梵語也上時焰反字從貝詹音占聲下奴割反字從手奈聲也梵語上色黃金名也舊曰
閻浮檀金起世因本經云此贍部洲大海岸下水中有此金岸上陸地有贍部樹轉輪聖王出世伇使鬼神取此金用是
故人間往往有此金最上殊勝勝一切金也)。

衣襟(錦陰反郭璞注爾雅云交領也亦曰衣袂彌曳反說文作䘳交袵也從衣禁聲也袵音荏也)。

蘇揭多(居謁反梵語是如來尊號之一名也此云善逝舊云脩伽度亦曰脩伽多又曰脩伽陀皆訛也此有
三義一讚德二不迴三圓滿皆一義)。

目脂隣陀(梵語山名也此有大小二別古目真隣陀皆虜質也正梵音云母止隣上聲那此云脫此山有
龍亦同此名也)。

一剎那頃一牟呼囉多頃一羅婆頃(犬穎反。考聲云少選也。集
訓云近也少間也。剎那羅婆牟呼羅多皆彼方梵語時分名也。剎那有二別。俱舍論云百二十剎那為怛剎那量臘縛其
實一也。牟呼羅多或云謨呼律多。論曰須曳占書云謨忽皆一名耳。俱舍婆沙等論具明此義音第四卷及第十卷中已
筭計多少具釋訓訖)。

顯敞(唱掌反考聲云開也明也露也理高地以望也從攴普卜反尚聲也)。

青翠(七醉反考聲云碧色之明也從羽卒聲)。

迦遮隣地(梵語也唐言細耎輕妙最上衣也)。

氍毹(上音瞿下霜芻反考聲云織毛為文彩本胡語也此無正翻俗曰毛錦即文罽也居又反或作𣮔􃙫)。

綿蓐(彌編反下音辱綿為褥正從衣作褥也)。

之帔(丕被反字從巾皮聲)。

倚枕(上衣綺反下之荏反大枕也以袋盛耎物而倚憑之)。

殟鉢羅花(青蓮花舊曰優鉢羅)。

鉢特摩花(紅蓮花或云黃蓮花也)。

拘畝那花(赤蓮花深赤色或云如火色也)。

奔荼利花(白蓮花白如雪色舊曰芬陀利訛也)。

暎發(英敬反經作英非也)。

阿底目多迦(丁以反下薑佉反下文亦同舊曰阿提目多加正云阿地目得迦其實一花耳此國無此
花)。

瞻博迦(舊曰旃簸迦或作詹波亦曰瞻蔔又作占波花皆方夏言音之差耳此云金色花大論云黃花樹形
高大花亦甚香其氣逐風甚遠)。

蘇末那(摩鉢反舊云蘇磨那其花色黃白赤甚香纔高三四尺四垂似盍形也)。

婆使迦(舊云婆師迦訛也)。

阿輸迦波吒羅迦膩(尼雉反)。

羅花怛羅尼瞿(具愚反)。

怛羅尼(已上諸花皆是彼國有香氣花經略言耳此國並無也)。

萎悴(委為反情遂反考聲云憂也)。

拘胝(梵語數名也花嚴經云一百洛叉一俱知)。

僧佉分迦羅分伽挐那分漚波摩分優波尸商
分(已上五段梵語數法名也漸多漸廣乃至極無量數喻彼聲聞小聖無量神通將比如來一分神力亦所不及)。

颯然(蘇匝反舊音義釋云疾速皃廣雅颯颯風也風吹葉落聲也)。

吠嵐僧伽(魯含反劫災時大猛風名也此風猛暴能壞世界)。

** 大寶積經第三十八卷

幖幟(必遙反通俗文云徽號曰幖說文幖幟也桂苑珠叢幟即幡旗之類也從巾票聲也經文從火作熛誤也火飛
也下叱志反廣雅幟幡也史記曰人持赤幟幡也考聲幟頭上記也通俗文云私記曰幟說文同廣雅從巾戠聲也或從
志作􃰞亦同經文從火作熾火盛也非經義票音疋遙反戠音之翼反)。

陿劣(咸甲反顧野王曰陿迫隘不廣大也經文從犬從夾作狹非也乃是狹習犬馬也非經意說文正體從𠂤從匚
音方夾聲也下戀掇反考聲云弱也少也會意字或作寽埒古字也)。

循環(隨遵反郭璞注爾雅云循從也考聲順也善也郭璞又云循巡也說文循行也從彳丑尺反盾聲也又說盾字
從𠂆音曳從十從目今經文多誤從人從竪畫作偱非也盾音順下華頑反鄭注周禮云環旋也鄭玄圍也繞也)。

鈍根(䐁頓反蒼頡篇云鈍頑也如淳注史記云頑鈍猶無廉隅也聲類不利也形聲字也)。

三摩鉢底(梵語也唐云定或云等至初入定)。

混亂(上魂穩反考聲云水流大皃下鸞段反左傳曰人反德為亂亂則𡝩災生考聲亂錯也作逆也或作乱古字也
李斯書嶧山碑從寸作􃬏說文從又作亂亂治也從乙乙治之也𤔔音乱聲也)。

暎奪(於敬反經從央作映非也音烏朗反不明也非經義也)。

迫迮(上音百下爭革反)。

毒刺(此賜反通用正體字也音􃰟誤也)。

灰燼(辛進反方言自關而西秦晉之間炊薪不盡曰燼說文燼謂為火之餘木也燼從聿從火今通作燼誤也)。

** 大寶積經第三十九卷

怡適(上以之反考聲云喜悅也和也下舒亦反樂也善也)。

慠𢢔(五告反考聲云憍倨也蕩也或從女作嫯也)。

逃迸(徒勞反鄭注禮記逃去也王逸注楚辭云竄也說文亡也下百孟反玉篇云散走也或作跰也)。

諸徑(經定反或作逕)。

隍池(胡光反蒼頡篇云城下坑也說文云城池也有水曰池無水曰隍從阝音負皇聲也)。

擁閉(於拱反蒼頡篇擁持也亦形聲字閉字從扌有從下者非也)。

䋞縆(上音冈下古恒反考聲縆大索也經從亘作絙誤略也玉篇音胡官反緩也又是古文亘字非經義也)。

纏裹(上持連反下音果也)。

** 大寶積經第四十卷

擯遣(賓印反司馬彪注莊子云擯棄也史記擯排也考聲落也形聲字也)。

疲倦(上音皮賈逵注國語疾勞也考聲云疲極也懶也下逵願反孔注尚書云惓懈也顧野王云惓止也)。

謇吃(上建偃反易曰謇難也方言謇亦吃也或從虎作諕或從了作􃰠或從干作􃰡或作𧮈用並同下謹乙反考聲
云語難也氣急重言也通俗文曰語不通利謂之蹇吃或從欠作􃰄古字也)。

詷疾(上音動纂文云𧩟詷急也通俗文曰言過謂之𧩟詷考聲云戲詷語也言氣俱急皃也經從周作調書誤也𧩟
音忩弄反也)。

塵黷(徒屋反蒼頡篇黷垢反廣雅蒙也或從女作嬻或作䢱訓義同古字也)。

􃰢穢(祖來反下威衛反也)。

怯憚(上欠業反或作㹤鄭箋詩云㹤難也韓詩云惡也烏固反廣雅驚也說文多畏也從心去聲也)。

黃鸝(力知反方言黃鸝鶬鶊也自關而西謂之黃離俗謂之黃鸚或謂之楚雀廣志謂之黃離留或作鵹􃰣古字也)。

􃰤對(情葉反速也對字從丵愁學反從土音仕從寸從至非也)。

** 大寶積經第四十一卷

諠譁(上暉袁反亦作灌俗作喧古作吅廣雅諠鳴也聲類誼亦譁也玉篇志也下音花考聲譁亦諠也互相訓也)。

諛諂(羊朱反丑染反已見前釋舊云不擇是非而言謂之諛希其意道其言謂之諂)。

橋飾(居夭反俗字也正從手從喬作撟鄭注周禮云矯詐也妄也下尸力反考聲整也謹正也)。

矜伐(上居疑反鄭注禮記云矜謂自尊大也諡法曰自賢曰矜說文從矛今聲經文從令作矝誤也)。

捐捨(悅玄反考聲云捐棄也說文從手肙音緣省聲也)。

搏逐(補各反廣雅搏擊也韻詮云手擊也蒼頡篇至也聲類捕也說文索持也從手博省聲也專字作甫從寸經從
專非也下蟲六反顧野王曰逐追也驅也說文逐走也從辵丑略反豖丑錄反聲也又說豖字豖絆也於豕字上加一畫
經從豕作逐俗字)。

逃迸(補孟反韻詮云散走也從辵并聲或作跰也)。

嘷叫(上胡高反左傳豺狼嘷也考聲獸鳴也說文噑咆也從口臯音高聲下驍曜反韻英云大呼也從口􃫞經由反
聲也從刁者誤也)。

圂豬(上魂悶反蒼頡篇圂豕所居也說文圂廁也會意字也下貯驢反說文豕三毛叢生曰猪從豕形聲字也經文
從犬作猪俗字也)。

無智膜(音莫說文云肉間胲膜也從肉莫聲也)。

祗仰(上旨夷反毛詩傳曰祗敬也從示氐聲也下魚雨反說文仰望也從匕從卩音節作卬古字也今從人作仰)。

關鍵(上古還反說文云以木持門戶也從門𢇇古還反聲也玉篇云今所謂門檐者也經從弁作閞音弁非也下渠
彥反鄭眾注周禮云管籥也說文鍵鉉音縣從金建聲也或作闥或從木作楗同方言云自關而東謂之鍵自關而西謂
之鑰鑰牡也)。

暱近(尼栗反爾雅昵亦近也杜注左傳暱親也爾雅昵亟欺記反也考聲云亟數也敬也經作􃰥亦遍也)。

魁膾(上苦回反下古外反魁師也膾割也並形聲字也)。

囹圄(上音零下音語周時獄名也)。

桎梏(上真日反下古沃反鄭注周禮云在足曰桎在手曰梏爾雅梏直也說文桎足械也所以桎地也梏手械也
所以告天也並左形右聲字也鄭玄曰加明梏者謂書名姓及罪於梏而著之也)。

如毬(渠尤反字書皮丸也或步或騎以杖擊而爭之為戲也形聲字也經文從匊作毱俗字也)。

開闢(開字從幵音牽下毘亦反說文開闢也從辟並形聲字也)。

憍高(姜妖反從心從喬作憍正也從右或從有作憍􃰦並非亦俗字也)。

怯下(羗業反玉篇云怯畏劣也或從犬作㹤杜林云犬多畏故從犬也)。

挑眼(體姚反聲類挑抉音淵悅反韻英撥也剔除也說文從手兆省聲也)。

刖足(元厥反古之刑名也經史互說不同或名腓刑􃫩未反或名𩪯毘胤反刑則皆一也民有越關梁踰城墎為掠
盜者其刑刖考聲云斷足也或作􃰧說文從刀月聲也)。

頻蹙(上毘寅反今省為下精育反或作蹙􃰨義並同經初第二卷已釋也)。

阿遮利耶(梵語也唐云軌範師或云受教師舊曰阿闍梨訛也)。

䊸欝(上嫗千考聲云縈曲也說文屈也形聲字也下熅律反孔注尚書云欝哀思也廣雅幽也考聲云長思也滯也
從林從􃇩從一􃰩彡)。

貶退(彼撿反鄭注周禮貶者減也何休注公羊傳損也毛詩傳墜也或作卑)。

柁那(唐那反梵語唐云施古曰檀那一也)。

羼底(上察限反下丁以反唐云忍辱或云安忍)。

毘利耶(唐云精進或云勇進)。

般羅若(梵語訛略也正梵音鉢羅二合枳孃二合唐云惠或云智慧)。

肴膳(効交反賈注國語云肴俎也毛詩傳曰豆實也箋云葅􂩇也考聲云脯羞餅果之屬也說文啖也從肉爻聲也
俗作餚下音善鄭玄曰膳善也今之美食曰膳說文從肉也)。

車乘(時證反)。

車路(上舉魚反釋名云古者車音如居言行所以居人也下盧固反釋名路亦車也言所以行於道路亦作輅同也)。

邀請(幽遙反杜注左傳邀要也賈注國語云求也漢書音義云遮也說文從辵敫省聲也)。

勇勵(上羊腫反揚雄太玄經云決而斷之勇也諡法曰玄命為仁曰勇知死不避曰勇說文勇氣也從力甬聲也
下力滯反杜注左傳云相勸勵也古今正字云勵勉也從力厲聲也)。

薩伐若(而者反梵語不正略也正梵音薩嚩枳孃二合唐云一切智舊曰薩婆若也)。

髓腦(上雖􂌯反說文云骨中脂形聲字下那老說文頭中髓也象形亦形聲字從肉􃫱聲也說文從匕作􃰪衛宏單
作􃫱也)。

䬫餬(上音提從食從氐丁禮反經從互誤也下音胡䬫餬即蘇中精醇者不論冬夏常清不凝能入人肌肉或從酉
作醍醐俗用亦通也)。

皓齒(上胡好反爾雅皓白也從自告聲也經從曰俗字通用下昌止反象形字也)。

紡績(上芳冈反考聲云糾𢇇令緊曰紡下精亦反爾雅績結也續也說文續也絹也形聲字也)。

紡綫(下先箭反鄭注禮云綫縷也或作線古字也)。

一縷(力禹反縷亦線也)。

妒心(都固反鄭玄注毛詩云以色曰妒說文婦妒夫也從女戶聲也經從石作妬誤也)。

** 大寶積經第四十二卷

鄔波柁耶(梵語唐云親教師古譯云和上本是胡語訛略此云博士非正翻)。

貯水(知呂反杜注左傳貯主也蓄藏之也說文積也從貝宁聲也宁音除呂反)。

癲狂(上丁堅反韻英云癲病也文字集略云𨈟風入藏病或作瘨亦通也)。

㿈癤(上音邕下音節文字集略云內殨𤺨也不通為㿈又云癤者小㿈也考聲痤癤也)。

疽癬(上七余反集略云久㿈為疽下仙演反說文乾瘍也音易顏氏云今癬有乾濕二種)。

惡癘(力滯反鄭注周禮云疫氣不和而為疾也郭璞注山海經云惡創也又音盧大反字書大風病也俗作癩非也
說文惡病也從疒音女厄反萬省聲也有從𠂆音罕作厲訓用亦別非此義)。

洗濯(幢卓反毛詩傳曰濯滌也說文浣也從水翟音宅聲也)。

陶師(唐勞反集訓窯也音姚窯燒瓦器土室也正作匋考聲云瓦竈也昆吾所作從􃇩甫苟反勹音包今經中從阜
作陶陶丘也相承用亦通也)。

挻埴(上商延反宋忠注太玄經挻和也如淳注漢書云擊也從手延聲從土者非也下時力反孔注尚書云黏土曰
埴釋名云土黃而細密曰埴埴膩也御注老子亦云挻和也埴土也陶匠和土為瓦缶之器也從土直聲也)。

凝滴(魚兢反孔注尚書凝成也鄭注禮記堅也易曰履霜堅氷陰始凝也說文水堅也從冫音氷疑聲也疑字從匕
矢從􃰫音所於反下丁歷反說文云水率注從水啇聲也從帝非也)。

泡沫(普包反母鉢反水沫)。

􃗵觸(宅庚反或作㲂揨掁四形並同聲類𢾊撞也字書從手作揨揨刾也說文闕字從攴亭聲也)。

貿易(莫候反顧野王云交易也爾雅市也賣也經作𧴵書訛也說文易財也從貝丣音夘聲也)。

坏成(配媒反說文瓦器未燒曰坏從土從丕省聲也)。

非撥(彼未反撥除也)。

𩧐駝(上郎各湯洛二反並通字書作𩧐經文作馲非也下達河反或作􃰬俗作駞考聲云北方胡畜名也郭璞注山
海經云𩧐駝背上有肉􃰭力負千斤日行三百里能知水泉之所在並形聲字)。

呵𠿒(呼阿反或作訶周禮曰不敬者呵而罰之古文從止作㱒下呼遏反經文作喝非也喝音烏介反廣蒼云𠿒亦
訶也廣雅怒也說文大聲而怒也從口歇聲也)。

一鑊(黃郭注周禮云煮肉器也廣雅鼎也說文􂺯也音携從金蒦省聲也蒦泓虢反)。

剉膾(上倉貨反玉篇剉斫也下公外反廣雅膾割也字統細切生肉也說文細切肉也從肉會聲也)。

鋸解(居御反蒼頡篇云截物鋸也說文槍榶也從金居聲也槍音七羊反榶音唐下庚買反音賈非也)。

􃰮笮(上於甲反考聲􃰯鎮也從土厭聲也下莊革反或作笮迮說文迫也從竹乍聲舊音義云以槽笮出汁也)。

鞭杖(補綿反玉篇云用革以朴罪人也考聲擊也說文驅遲也從革便聲也廣雅鞭堅也古文作𣁁會意字也)。

寱言(霓計反又音迷閉反考聲云睡中語也通俗文曰夢中之語曰寱說文瞑語也從㝱省臬聲也臬音蘖蘖㝱
者夢也)。

愚戇(卓降反又濁巷反音訓云無知專愚曰戇考聲云精神不爽皃也說文愚也從心𥫔聲也𥫔音貢又音紺從章
從夅下江反貝也)。

憤亂(枎問反下音亂)。

愚騃(五駭反蒼頡篇無智曰騃方言疲癡也)。

頑嚚(上五關反下魚斤反前音義第三卷般若經第一百八十一中已具釋也)。

驅伇(羗虞反蒼頡篇云隨後曰驅廣雅驅奔也古文作敺逐之也)。

邪僻(匹亦反考聲云側也避也誤也從人辟聲也)。

** 大寶積經第四十三卷

逆旅(迎戟反說文迎也從辵丑略反屰聲屰音逆今通作𨒫訛也下力貯反賈逵注國語云旅客也杜注左傳云逆
旅客舍也說文旅軍也五百人也古文作􃰰從㫃於蹇反從二人古從字也經從作旅非也)。

中殀(央矯反杜注左傳短折曰殀舊音義亦云不盡天年曰殀說文夭屈也從大頭曲象形從歹音殘夭聲也從犬
者非也)。

羸顇(上力追反說文疾也從羊𣎆聲也𣎆音與上同下情遂反蒼頡篇云顇憂也或作忰也)。

捷慧(情葉反考聲揵健也疾也速也揵亦慧也說文從手建聲也建音同上也)。

嶷然(疑力反字指云仡嶷山峯皃也從山疑聲也仡音魚訖反疑字從匕從矢也)。

繚戾(靈鳥反𥠖結反)。

不傴(䊸禹反廣雅傴曲也考聲曲􂑨也爾雅作􃰱說文傴僂也從人區聲僂音力禹反也)。

栽㮆(我割反爾雅㮆餘也說文或作㮆伐木餘也從木𦍐聲經文從𦍐誤也或作木古字木無頭象形字也或作蘖
從薛從木)。

** 大寶積經第四十四卷

悲噎(煙結反說文飯窒字書氣塞胸喉食不下也衛宏作饐)。

机隥(飢擬反下多亘反案机蹬小坐物也)。

黑駮(補角反白黑文間曰班駮皃也)。

重擔(當監反從手詹省聲從木非也)。

山狖(由救反集訓云似猿獼猴類也楚辭云猿狖之所居蒼頡篇云似狸能捕鼠出河西未詳此說)。

猨猴(上音袁下音侯山海經云堂庭之山多白猿郭璞曰似獼猴而大長臂便捷鳴則聲哀又猴說文即獿也今謂
之猴孫俗曰胡孫)。

蜫蟲(上音昆正體作䖵文字集略作蜫集訓云蜫虫總名下逐融反爾雅曰有足曰蟲今經文從省作虫非本字虫
音毀也)。

不肖(小要反廣雅云肖似也類也說文骨肉相似曰肖禮記曰人無德義曰不肖說文從肉小聲也)。

撮摩(倉捋反韻詮云手撮取也從手從繓聲也繓音宗栝反捋音盧括反也)。

麁獷(虢猛反已具前釋也)。

綺繪(墟倚反說文云有文繒也下胡外反孔注尚書云繪五釆也鄭注論語繪畫也或作繢也)。

不呰(資此反呰毀也或作訾也)。

強戾(下音麗也)。

** 大寶積經第四十五卷

虵蠍(常耶反正體作蛇下軒謁反經作蝎非也蝎音揭義訓已具前釋)。

蚊虻(上音文下莫耕反義訓如前第三卷)。

忿懟(長淚反考聲云怨而且忿曰懟或作譵也)。

箭矟(上將線反爾雅箭竹名也郭璞曰似篠而小可以為𠂕因名𠂕為箭方言云自關而西謂𠂕為箭下山卓反廣
雅矟矛也埤蒼云長丈八也矛音莫侯反湔音薦矢音始俗作矢篠庭曆反)。

生涯(五家反說文水畔也或作厓)。

** 大寶積經第四十六卷

而攜(戶圭反玉篇攜持也說文攜提也從手巂聲也巂音同上考聲云巂字從􂏱象其冠俗作携訛也)。

驍勇(皎堯反廣雅驍健也許叔重注淮南子云驍勇急也說文從馬堯聲也)。

抗拒(上康浪反考聲抗拒也遮也正字辨惑云抗極也張也強高也說文扞也扞音旱從手亢聲亢音上同下渠語
反考聲拒捍也敵也從手巨聲也)。

勍敵(上巨迎反廣雅勍武也考聲多力也說文強也從力京聲也下庭曆反以見前文也)。

親姻(一寅反爾雅𦕓之父曰姻又曰𦕓之黨為姻族兄弟也白虎通云婦人因夫而成故謂夫黨為姻會意字也)。

摶挽(上徒欒反鄭注禮記摶固也圓也廣雅著也或作𢮨從手專聲也下冏板反聲類挽引也或作輓從手免聲)。

挫辱(祖過反鄭注禮記挫折也說文摧也從手坐聲下如欲反賈注國語云辱恥也說文從寸在辰下古者失耕時
則封壃上戮之故為辱也或從心作𢛚古字)。

憤恚(扶問反鄭注禮記云怒氣充實也說文懣也盈也從心貴聲也懣音悶賁音奔)。

商佉(梵語也古譯云霜佉或云傷佉或作儴佉皆梵音訛轉也唐云蠃貝或曰珂皆異名也)。

𠯗食(昝臘反考聲嗍也淺入口而味之也從口帀聲也帀音迊說文作𠾱衘也經文作唼此字有二音玉篇音所甲
反非經意今不取下食字說文從入從皂經從良俗字也亼音精入反皂音彼立反也)。

不遑(音皇或作惶廣疋遑暇也言無閑暇也)。

究槃荼(梵語鬼名也或云恭畔荼又作弓槃荼皆一也此譯為形面似冬瓜此鬼陰囊長大常於膞上擔行)。

驚愕(五各反俗字也或作咢驚也或作諤訟譁也從心咢聲說文愕字從吅從􃬁吅音喧􃬁音戟經從亐俗字訛也)。

烏曇跋羅(梵語花名舊云優曇波羅花或云優曇婆羅花葉似梨果大如拳其味甜無花而結子亦有花
而難值故經中以喻希有者也)。

何羅怙羅(胡古反。古譯或云曷羅怙羅。或云羅吼羅又吼羅。或言羅雲或言羅睺羅皆梵語障日時生因
以為名。叉譯為覆障。以六年在母胎為胎所覆也。經云七年在母腹中一由往業二由現緣。往業者昔曾作國王制斷獨
覺不聽入境。令獨覺在山居七日不得乞食。因此業故墮於地獄。餘報猶經七年在母胎中。二由現緣者。耶輸陀羅懷羅
怙羅後。太子出家六年苦行方得成道。於六年中耶輸憂惱四大贏弱不能得生。太子既成道已。耶輸歡喜四大有力方
乃能生。故首尾共經七年也。如來還國七日先度羅睺出家也)。

法祠(似茲反何休注公羊傳祠食也白虎通祠嗣也爾雅祠祭也詩百神廟皆曰祠說文春祭曰祠從示司聲也)。

烏瑟膩沙(尼致反梵語如來頂髻也古譯或云嗢瑟尼沙或云鬱瑟尼沙此譯云髻案無上依經云頂骨
涌起自然成髻也)。

懈癈(上耕隘反或作𢢣怠墮也音嫁非也下扶吠反韻英云休也止也捨也停也從广音魚撿反經從疒音搦非也)。

** 大寶積經第四十七卷

師傅(府務反顧野王云傅附也相附近也審父子君臣之道以示之曰傅說文相也人尃聲也又說尃字音與上同
從寸寸法度也甫聲也經作尃非也)。

祈請(渠宜反鄭注周禮祈禱也毛詩傳曰祈求也報也爾雅告也說文從示斤省聲也)。

舘舍(公翫反顧野王云逆旅舍名侯周禮五十里有候候舘舘有委積以待朝聘之官說文從食官聲或作舘
俗字)。

臧賕(上佐郎反顧野王云納受財貨曰臧說文臧善也從臣戕聲也或作贓戕音情羊反下音求韻詮云枉法受財
曰賕說文以財枉法相謝也從貝求聲也)。

𤨏骨(桑果反廣雅瑣連也字書亦連環也說文玉聲也從玉𧴲聲𧴲音桑果反下骨字從冎音寡下從肉)。

涎流(似延反賈誼新書作漾說文作㳄口液也形聲字)。

或䶧(五狡反說文齧也或作齩亦通或作咬俗字也䶧齩並形聲字也)。

或齧(霓結反說文齧噬也從齒從劫省聲也)。

或吮(徐兖反說文嗽也又音絕兗反亦同)。

調謔(上徒吊反廣雅調欺也求也啁也下鄉虐反毛詩傳曰謔喜樂也爾雅戲謔也郭璞曰相啁戲也說文謔即戲
也並形聲字也)。

微隙(鄉逆反壁際小孔也從阜從二小夾一曰會意字)。

恬怕(亭閻反孔注尚書云恬安也方言恬靜也說文從心從甜省聲也下普白反廣雅怕靜也說文無為也從心白
聲)。

鎣飾(縈暝反韻英磨拭也考聲云發器光也俗用從玉作瑩誤也說文器也從金從熒省聲)。

寶屐(渠逆反考聲云木屩也欺矯反蒼頡篇􃰲也補格反今之草屩下有齒者說文屩也從履省支聲也)。

淳濃(上順倫反廣雅淳漬也鄭注禮記云淳沃下尼龍反考聲汁厚也露多也或作􃰳形聲字也)。

能捐(悅娟反棄也娟音恚緣反)。

蹲踞(上音存下居御反二字互相訓蹲踞也踞蹲也)。

一摶(徒完反聲類搏捉也考聲握也附持也古今正字云圜也從扌音手專聲也專字從寸𨊢聲𨊢亦專字也)。

窣覩波(上蘇沒反古譯云藪斗婆又云偷婆或云兜婆曰塔婆皆梵語訛轉不正也此即如來舍利塼塔也
或佛弟子緣覺聲聞及轉輪王等身皆得作塔或石或塼或木塔是也或曰方墳或曰廟皆一義耳也)。

譏刺(上居宜反廣雅譏諫也問也鄭注禮記呵察也說文誹也從言幾聲下此恣反毛詩傳曰刺責也韓詩刺非也
廣雅刺惌也書也釋名云書姓名於奏上曰刺書說文云君殺大夫曰刺從刀朿聲也束音與刺同字書云朿木芒也銛
銳也俗作㓨訛也)。

依泊(傍博反王逸注楚辭云泊止也顧野王曰今謂舟止於岸曰泊)。

** 大寶積經第四十八卷

時縛迦(梵語也此譯云能活或言更活古譯云時婆或云耆婆皆一言耳也)。

𤵙癤(上殂羸反下音節文字集略云內殨𤺨也又云小㿈腫也古作𤻛音與節同也)。

號訢(上音豪考聲云大器也痛聲也說文呼也從号虎聲經中作號俗用變謬也下蘇固反俗字也玉篇訴告
冤枉也說文作𧩯告也從言㡿聲㡿音尺從广音儼從屰音逆經從斥是籀文平𦉴非是尺字也)。

資稸(忡六反考聲稸積也舊音義釋云貨也資財也古今正字聚也從禾畜聲或作蓄)。

芳羞(相由反周禮膳夫掌王之膳羞鄭玄曰羞有滋味者也郭璞注方言云熟食也說文進獻也從羊羊者所進也
從丑丑亦聲也)。

仇匹(上渠牛反錯用也正體作逑毛詩云君子好逑傳曰逑匹也爾雅述合也郭璞云對合也說文聚𣫍也從辵求
聲也辵音丑略流目為走繞經文作仇仇讎也仇怨也非匹合義下篇密反有作疋俗字訛也考聲匹偶也輩也韻英
云偶合也說文四丈也從上匕音稧俠藏義也從八八者匹有八牒也)。

苦綸(律屯反郭璞注方言云綸索也今江東通呼為綸宋忠注太玄經云綸絡也說文紺青絲綬也從糸倫省聲也
糸音覓)。

薑羯羅(梵語數法名也案俱舍論六十種數法中有矜羯羅以此國九章等中數會之計當一百萬億若以
人間小數會之數極於載也)。

毘伽摩(雪山中大良藥名也)。

亭館(徒丁反漢因秦制十里置一亭行者止息停留也)。

纔出(在來反廣雅纔􃰴也顧野王云僅能也不久也)。

村墟(寸尊反集訓云聚落也古今正字從木寸聲或作邨下去居反廣雅墟居也風俗通墟虛也周禮墟盧也從土
虛聲也)。

豁然(歡栝反廣雅豁空也字書豁大也玉篇大度量也說文作豁形聲字也考聲作豁豁開也或作奯說文空大也
從大從歲形聲字也)。

開􃰵(下丑摘反並俗字也經文作析誤也既有開字即合是析考聲作捇捇開也正體作􃰶俗作析非也說文作捇
裂也從手赤聲)。

** 大寶積經第四十九卷

魯樸(盧覩反考聲云魯拙也廣雅通也論語鈍也說文從魚從曰古文作􃰷下普剝反王弼注老子云樸真也孔注
尚書云樸治也音持說文木素也從木菐聲也菐音卜考聲云凡物未彫刻樸拙也俗用或作朴)。

摩訶諾伽那力(舊音露身大力神名)。

阿末羅果(滿鉢反舊曰菴磨羅果亦名阿磨勒果其葉似棗其花白小果如胡桃其味酸而且甜可入藥
用經中言如觀掌中菴摩勒果是)。

三摩呬多(馨以反此云等引謂平等引諸功德令其證入也)。

三摩半那(初欲入定名三摩鉢底正在定中名三摩半那定之前後異名)。

迦囉吠羅(梵語時分名也)。

** 大寶積經第五十卷

瞚眼(木閏反考聲云開閉目而數搖也或作眒俗作瞬有作眴非也此字音縣)。

无擾(上音無古文無字也下而沼反考聲擾攬也煩也因此煩彼從欲之皃也說文云亂也從扌音手夒聲也夒音
奴高反經從憂非也)。

** 大寶積經第五十一卷

瞖膜(上伊計反眼瞖也經從羽作翳亦通非本字也考聲云瞖蔽也盖也下音莫眼暈膜也)。

水泡(普包反水上浮漚也)。

芭蕉(上音巴下音焦)。

齅香(休救反說文以鼻就臭曰齅)。

籌議(上長流反考聲云量也度也下音義考聲議也商量也)。

訥鈍(上奴骨反苞咸注論語云訥遲鈍也說文訥語難澀也下徒嫰反蒼頡篇鈍頑也聲類不利也從金屯聲也)。

梗澀(上耕杏反考聲梗強也有㓨榆木也從木更聲下澀字前文已具釋)。

關𨷲(上古還反考聲隔也礙也閉也說文以木橫持門也從門從𢇇聲也𢇇音同上說文又說𢇇字從𢆶音幽從丱
古患反下羊灼反考聲𨷲鍵也說文關也牡也從門龠聲牡音母)。

** 大寶積經第五十二卷

栽忿(再來反考聲栽植也危也始也從木􃰸聲也戔音災)。

詭詐(俱葦反廣雅詭欺也隨惡也說文責也下莊亞反字書詐偽也妄也不實也)。

營構(古候反顧野王曰構合也成也說文交積材考聲結架也葢屋也或冓會意字也)。

制多(梵語也此云聚相謂聚纍甎石高以為相舊曰支提或云制底或云脂帝或曰浮圖皆前後翻譯梵語訛轉也
此即摽記如來化跡之處皆置大塔或名窣覩波也)。

饕餮(上他高反杜注左傳云貪財曰饕貪食曰餮音天結反俗作叨餘皆非也)。

** 大寶積經第五十三卷

策勵(上楚革反考聲策杖也字書籌也說文馬箠也從竹從束音責亦聲也)。

諒難(良尚反方言眾信曰諒考聲云以信自効曰諒諒智也說文信也從言從涼省聲也)。

** 大寶積經第五十四卷

􃰹叡(倉公反下營惠反博雅叡知也集訓聖也惠也說文深明也從􃰺音殘從目從谷省聲)。

渧泣(天禮反韻詮涕淚也或作􃰻下欽立反)。

𠶺噎(庚猛反又櫻猛反通或作骾見聲類下煙結反郭璞注方言咽痛也說文飯窒也音貞栗反形聲字聲類
或作饐字也)。

尼揵荼書計羅婆論(外道世俗智論)。

迷伽伐瑳悉伽(並未詳)。

羯利沙鉢那(金名也計直可當四百錢一顆金也一切有部律中說亦與此同其金顆顆圓大如江豆
也)。

賫持(濟齊反俗字也正體從貝從齊作齎顧野王曰齎持也考聲云持財以與人也廣雅賫逆也說文持遺也從貝
齊聲或作􃰼也)。

藉如來(情夜反考聲藉薦也)。

蚩􃰽(上齒之反廣雅􂗙輕也亂也釋名癡也聲類騃也考聲醜惡也說文􂗙笑也蟲名也從虫音毀從㞢古之字也
㞢亦聲也經中作􂗙訛略也下莊革反考聲徵也求也經作責俗字也正體從貝從束省聲也帝音責)。

蹈躡(徒到反廣雅蹈行也劉兆注公羊傳云履行也說文蹈踐也從足舀聲也舀音羊小反下女輒反廣雅躡履也
方言登也蒼頡篇蹀也說文蹈躡也從𧾷聶聲也聶音女輒反)。

忩遽(渠御反考聲急速也懼也說文傳也窘也從辵豦聲也經文作𩂜謬也辵音丑略反豦音渠也)。

馱都(梵語也唐言法界生如來碎身靈骨舍利從法界體性生也)。

** 大寶積經卷第五十五(出胎藏會第十三兩卷經此上卷)

晡時(補謀反申時也)。

醎病(厘巖反書曰潤下作醎北方味也形聲字也)。

蟻腰(宜起反集訓云大曰蚍蜉小曰蟻子說文作螘形聲字或作蛾)。

駝口(徒河反畜名也俗名駱駝能負千斤也)。

車轅(上昌遮反象形字下音袁車前雙轅)。

車軸(冲竹反兩頭陀䥫為鎋能制車輪也文字集略云軸持輪也)。

􃰾笋(上特能反蔓生如竹類也下荀尹反竹牙)。

麥𦬆(上莫迫反說文芒穀也秋種厚薶故謂之麥麥金也金王時生火王時𣦸從來從夂夂穗也下䋄方反薶音埋
也夂音雖)。

多泄(先節反泄漏也)。

上尖(井閻反會意字)。

流胤(寅印反說文云子孫相承續嗣也從肉從八從厶象重壘也流字從云音土骨反從川從水也)。

歌邏羅(梵語初受胎時父之遣泄也)。

生蟲(逐融反爾雅云有足曰蟲經文作虫訛略也借用字本音毀也)。

乾􂌞(昌沼反俗字也廣雅􂌞食也埤蒼云炒米麥為􂌞也正體從酋作𪍑桂苑珠叢云軍粮曰𪍑)。

潤沃(上蕤順反下瓮穀反灌也)。

滋茂(上子思反從二玄從水下莫布反)。

稠酪(上池流反下音洛臥醋乳凝成也)。

諸皰(疱皃反韻詮云面瘡也或作𨠖)。

開剖(開字從幵音牽經從井俗字謬也下普口反訓集判也)。

掌縵(莫槃反經從万作縵俗字也正作鞔訓釋已見前文)。

堅鞕(額更反堅實也)。

脹滿(張亮反)。

藕絲(五垢反蓮根也下絲字二系音覓經作絲訛也)。

緊紡線(上經引反次妨冈反下先薦反或作綫)。

虛羸(力追反中從羊)。

百筋(居銀反說文肉之力也經或從草或從角誤也)。

交絡(郎各反郭璞云絡繞也爾雅絡綸也綸繩也形聲字也)。

枝派(普賣反俗字也正作爪說文云水之邪流別從爪水字也象分流也)。

商佉(梵語唐言蠃也即太常樂器名也似蝸牛而大吹為聲胡樂也)。

窯師(音姚陶師窯燒瓦竈也從穴也)。

髦牛(音毛又音莫包反作氂犛同西南夷牛名也)。

㙛􃰿(拙緣反燒土墼也)。

覆蔽(上芳務反下卑袂反)。

足跟(岡恩反足後也)。

髆有(補各反說文肩甲也從骨從尃省聲也經文從月作膊非也)。

肋二十四(即得反說文䝱骨也從肉力聲)。

頷有(含紺反俗字也正從函作顄說文頤也從頁函聲頁音頡函音含也)。

髑髏(上音獨下盧侯反說文人之頂骨也並從骨蜀婁皆聲形聲字也)。

皮膚(甫亐反說文作臚身皮也從肉從盧籀文從肉從盧省聲)。

調勻(聿均反均調也從勹從二會意字)。

聾盲(祿東反麥彭反)。

瘖瘂(上於今反下鵶賈反訓義如前經作喑啞非也)。

攣躄(上力傳反下卑亦反字書手足屈弱病也)。

右脇(香業反說文脇肋也從三力經從三刀誤也)。

革囊(乃郎反革皮也囊袋也從􃮃音儜)。

牀榻(上士莊反安身具也從木爿聲也爿音墻經作床非也下貪納反榻長牀也)。

剝牛(補角反說文剥裂也廣雅去其皮也)。

蚊虻(上音文俗字也下作蟁說文嚙人飛蟲也從民從䖵或從昬作𧓹以昬時而出故從昬下莫耕反經文作䖟俗
字非也從䖵䖵音昆也)。

𠯗􃱀(上昝臘反前經已釋)。

杖棰(住累反廣雅捶擊也打也杖字從木捶從手或作唾)。

鞭撻(上必綿反撾馬杖也下他怛反廣雅撻打也尚書曰不懃道業則撻之從手)。

䑛髻(上時尒反人身中蟲名也說文舌取食也或作舓𦧇𦧫四形此三古字下音計鄭注禮記云結髮也從昬作􃱁
􃱁潔髮也從髟昬也聲也髟音必遙反昬音氏)。

有腭(五各反變體字也正作𦠍從肉從吅音喧從屰音逆屰亦聲也韻詮云𦠍齗也口中上面曰腭齗音銀也)。

依膽(當敢反說文連肝之府也從肉從擔省聲也)。

依胏(妨癈反從肉從𠂔也)。

為荻(亭歷反從草狄聲狄從火)。

依脾(婢彌反脾胏反膽已見前釋也)。

兔腹(上吐固反說文獸名也兔頭似象頭因從象省後象兔尾下風伏反顧野王曰腹所以包裹五藏也說文肚也
從肉复聲也复音復)。

臆皺(上於力反胸前也下鄒瘦反考聲皮聚也經文作皺謬略也從芻皮也)。

風癎(音閑風病)。

涕唾(上天計反說文自口而出曰涕正作𪖦從鼻從弟下吐貨反說文口液也從埵省也)。

淋瀝(上林下歷小便難澀病也)。

疥癩(上音介下音賴風􃱂病)。

㿈疽(上音雍下七余反瘡腫病)。

痃癖(上音弦下匹壁反腹中冷氣病也)。

痔瘻(上持理反腹中血病也下郎豆反惡瘡病也)。

痰病(徒南反胸中宿水氣病)。

撾打(嘲瓜反馬策也捶也撾從木從手)。

楚撻(他怛反笞也從手達聲)。

杻械(上音丑或作抙考聲梏也在手曰杻在足曰械並從木也)。

枷鎻(上音加玉篇云頸梏也從木下桑果反考聲鎻錄也連環也從金𧴲聲經從巢非也)。

劓耳(冝冀反韻英云割截耳鼻也說文作劓從刀臬聲臬音蘖)。

刖手(音月說文刖絕也截手足也從刀月聲也)。

牆塹(上匠羊反考聲垣也說文垣蔽也從嗇爿聲或作牆經從土作墻非也下僉艷反韻英小坑也案壍園畔坑也
說文從土斬聲或從斬作塹亦通也)。
一切經音義卷第十三


一切經音義卷第十四

大唐翻經沙門慧琳撰

音大寶積經從五十六盡九十一凡三十六卷
經

** 大寶積經第五十六卷(胎藏會第十四兩卷此下卷)

劫比羅(梵語城名也舊曰迦維或云迦毘羅或云迦毘羅衛皆訛略不正也具足應言劫比羅縛窣覩即淨
飯王所治城也)。

䍑有(呵懶反說文网也從网干聲字書希也少也經從穴作罕非也)。

汝腕(烏灌反掌腕後節也從肉宛聲俗字也)。

裹収(上音果說文從衣從果下守留反從又從丩丩音吉由反經從扌非)。

放帚(章柳反掃糞具也說文作帚從又持巾掃冂內癸營反也)。

縱賊(足用反詰詞也)。

毘舍佉(去伽反梵語人名也)。

顧眄(下音麫韻英云斜視也從目丐聲丐音與上同經文作䀎非也)。

瞎獼猴(呀戞反考聲云目不見物也或作瞎已見前釋呀音嚇加反戞音加八反)。

牀帷(下葦威反考聲帷幔也說文在旁曰帷從巾佳聲有從心非也)。

縫補(上音逢說文以鍼紩衣也從系音覓逢聲補字從衣也)。

㮏洛迦(奴割反下居伽反梵語地獄名也此有多名今略題一二唐云不可愛樂或云不可救濟或云無休
息或云無間)。

糞屎(上分悶反俗字也說文作􃱃棄除糞掃也韻英云穢也考聲作􂐡或作𡓴下音始也)。

鉆拔(上強廉反考聲䥫銸也銸音女輒反以䥫鋷夾取物也經文從甘作鉗錯用也乃是項鉗䥫枷也下辨八反考
聲拔抽也顧野王云引而出之也廣雅出也說文擢也從手犮聲也犮音盤末反說文犬走聲也)。

捩齒(蓮揑反韻英云拗捩也從手戾聲揑音年䥫反拗音厄絞反)。

􃏩目(淵決反考聲云􃏩桃也從手􃱄聲挑音體遙反也)。

以鋸(居御反前已釋也)。

剺解(理之反考聲剺割也劃也字林作􃱅經文作㓟非也撿一切字書並無此字唯經義合是剺字從刀從𠩺省聲
也)。

䂎鑱(上倉亂反埤蒼云短矛也下仕咸反考聲銳皃廣雅鑱鈹也蒼頡篇鏨也說文訓銳鑱也從金從毚省聲也或
作劖欃三體鈹音披鏨音慙同鑱或上去聲也)。

矟剌(上雙捉反考聲長矛也下清積反從刀從束音次經作刾俗字也)。

棒打(白項反俗字也字書打也正或作棓考聲大杖也說文擊也從木也)。

䥫鎚(直追反或作槌集訓云打也又作椎考聲擊也從木佳聲也經文作鎚錯用稱鎚也)。

鎔銅(上涌從反鎔鑄)。

鑯鑊(皇郭反考聲云以鼎而無足從金蒦省聲也)。

鵶口(厄加反)。

凹凸(上烏瓜反又音鵶交反下田頡反皆古文象形字也或作窊垤也)。

籬間(理知反棘籬柴籬)。

羯邏藍(梵語或云歌邏羅也)。

瓶鑽(上蒲冥反下纂鸞反平酥具也經文從手作攢非也宜改從金正也)。

如榍(先節反集訓云木榍也從木也)。

鍋中(古禾反燒器也字書云小鑊也)。

頞部陁(梵語已具前釋猶如疑酥)。

刀韒口(肖要反字書刀室也)。

䥫箸(直慮反考聲云匕箸也)。

蚯蚓(上音丘下音引案周公時訓云立夏冬五日蚯蚓出冬至之日蚯蚓結尒雅亦名螼螾江東謂之歌女盖方俗
語也)。

健南(渠彥反)。

鞋楥(上霞皆反下暄院反集訓云鞾履模樣曰楥)。

荑草(音夷穢草)。

聚沫(上情喻反下從乑乑音吟乑眾立也下滿鉢反從水末聲說文又說末字從木字上加一為末也)。

水苔(大來反水中青苔也)。

吹脹(張亮反䏺脹也)。

鍛師(都亂反)。

橐扇(上湯洛反韛扇也吹火具也韛音敗也)。

從䐡(音齊下從肉說文毘䐡也)。

藉以(情夜反薦也)。

線口(先薦反正作綫)。

千筋(音斤說文從竹從肉從力經中從草非也)。

孔隙(卿逆反說文從阜從白上下小經從巢作隟非也)。

差舛(上策迦反正體字也說文貳也差互不相值也正體從垂從左作􃱆蔡邕石經隨俗作差下川耎反廣雅舛背
也顧野王云差舛不齊也說文相背也從夕音陟紀反從􃱇音口寡反)。

爽失(霜愴反毛詩傳曰爽差也郭注尒雅用心差錯不專一也賈注國語云爽貳也郭注方言過也說文從㸚從大
㸚音力尒反經從四人誤也下失字從手從乙乙亦聲也廣雅失誤也玉篇失喪也)。

巧匠(情樣反韻詮云善巧於事曰匠說文木工也從工音方從斤匚象所成器會意字也)。

塵翳(上長隣反說文作塵埃也從鹿從土下於計反郭注方言蔽也廣雅障也考聲掩也說文從羽從殹聲殹音於
計反)。

揩拭(上音客皆反廣雅揩摩也說文從手皆聲皆字從白下傷翼反鄭注儀禮云拭清也禮記淨也說文從手式聲
也)。

𦝫髁(誇化反又上聲亦通考聲云髀上骨也或作𡱼古字也韻英云𦝫下骨也或作胯從肉𡗢聲𡗢音與上同經作
胯俗字誤也)。

慳澀(參立反從水從四止二止會意字也經從三止作澁非也)。

插在(楚匣反考聲插刺也說文從手臿聲𠚏音與上同􃱈字曰音舊經文從千從臼音菊作插非也下在字說文
在存也從土從扌扌亦聲也)。

尖幖(上接閻反會意也下必遙反說文幟也字書竿頭也正體從巾票聲也灬票二字音同經文從木或從手作標
誤用也)。

乾燥(桑到反考聲燥乾也說文從火喿聲也喿音同上也)。

黧黑(履􃬾反考聲云黑而又黃也說文闕古今正字云黑也從黑從𥝢省黎字從禾從刀從尒禾音雞木頭曲也)。

煗蘇(奴管反韻詮云煗溫也或作㬉有作暖煖俗字也)。

榆皮(庾朱反水名也)。

鋒𦬆(敷容反兵刃端也或作鏠經從夆作鋒誤也下武方反字書云刃末也草葉峯也從草從亾亾字從人從𠃊𠃊
音於近反經作芒俗字謬也)。

腐爛(上扶甫反考聲肉敗也朽也從肉府聲也下郎旦反前已釋也)。

推手(他雷反韻英推排也從手從堆省聲堆都回反)。

臠割(上劣轉反考聲肉臠也從肉從戀省聲下乾辢反廣雅割截也說文從害從刀害字從口從半半音與上同
辢音即割反)。

** 大寶積經第五十七卷

搖車(曜消反說文云動也從手􃱉聲也􃱉音由􃱉字從肉從􃇩甫苟反)。

襁褓(上薑兩反說文負兒衣也從衣強聲下音保蒼頡篇褓福也聲類云小兒被也或作緥䙗音替)。

朽邁(陌敗反邁遠也)。

梗槩(上格杏反王注楚辭云梗強也尒雅直也廣雅略也從木下該礙反考聲槩節也周禮鄭注云量也薛琮曰梗
槩不纖密也從木既聲也)。

掉戲(上亭曜反廣雅掉振也語搖也說文從手卓省聲也下希義反毛詩云戲逸豫也尒雅戲謔也說文從戈䖒也
聲也䖒音希從虍從豆經文從虛從戈作戱非也虍音呼也)。

欬嗽(上開戴反說文氣逆也下蘇奏反俗字也正作􃱊考聲氣衝喉也字書胷􃯺痰病也或作􃱋亦同也)。

痰癊(上音談下於禁反胷鬲病也)。

栲楚(上音考捶打也)。

咀嚼(情與反廣雅咀􃱌也蒼頡篇噍也音焦說文含味也從口且聲類從齒作齟下墻藥反廣雅嚼茹也字書咀也
案嚼亦嚙也從口爵聲也)。

溼以(尸入反考聲溼濡也說文幽溼也從水從𢆶從土一覆也覆土而有水溼也會意字經文從日從絲作濕非也
濕本音他合反水名也在東郡武陽)。

涎唾(祥延反俗字也說文口液也正體從水從欠作㳄下土貨反口中津也)。

嘔逆(烏口反說文吐也正作歐)。

火􃱍(征亦反從肉在火上會意字也)。

拳縮(霜云反賈注國語縮退也盡也宋忠注太玄經云止也韓詩云斂也形聲字也)。

蠭蝶(上芳雍反考聲蟲名也或在樹為房或居土為窠而有多種蠭惣名說文飛蟲螫人者從䖵逢聲也或作𧒒經
作蜂俗字下甜頰反司馬彪注莊子云蛺蝶也經作􃱎俗字)。

蚤蝨(上遭老反說文嚙人跳蟲也從䖵叉音爪經從欠作𧈸謬略不成字下所乙反說文云衣中囓人蟲也從䖵從
卂卂音信經文從半風作虱非也)。

蛆蟲(上七余反正從肉作䏣考聲云敗肉及醬中蟲也說文蠅乳肉中蟲也從肉且聲經從虫作蛆俗字下逐融反
從三蟲尒雅云有足曰蟲也)。

􃱏鼈(上正體魚字也說文從刀象形火魚尾魚尾與鷰尾相似偶然如火字非從火字也下鞭滅反考聲云水蟲也
說文水介蟲也從黽音猛敝聲也經中從魚作鱉俗字非也敝音與上同也)。

黿鼉(上音元說文大鼈也從黽元聲下徒何反說文水介蟲也似蝪蜥而大從黽𠹈聲音𠹈那說文𠹈字從叩從里
經文從𠫹非近黽音猛俗用黿鼉二字並從黽非也)。

觶蛭(禪展反山海經云滑魚也狀如蛐蟮郭景純注尒雅云鱓魚似虵有班說文魚也皮可以為鼓形聲字下真日
反尒雅蛭蟣也郭注云水中蛭蟲入人肉中飲立者也)。

蚌蛤(上彭項反下甘臘反呂氏春秋云蚌𧊧陰蟲也月望則蚌蛤實月晦則蚌𧊧虛相感也說文作𧊧而有三種皆
生於海𧊧厲千歲雀所化秦謂之牡厲海𧊧乃百歲鷰之所化魁𧊧一名復螺老復翼所化也從虫合聲經文作蛤亦一
也)。

蝦蟇(上音遐下音麻)。

狐𧲪(上音胡野干之類也說文妖獸也鬼所乘下何各說文云似狐而小善睡也經中從大作狢字也說文古今
正字典說並從舟作貈􃱐誤也正體從亢亢音各當反考聲亦作􃱑足為憑據或有作貉亦通)。

鵰鷲(上音彫下音就)。

𧏙蜋(上却薑反下音良尒雅蛣𧏙𧏙蜋也郭璞云啖𡐢者說文䖼蜋形聲字也)。

肉疱(彭皃反)。

顄車(合濫反顄頤也經作頷俗字下昌遮反也)。

腿足(退餒反俗字非也正體從骨作骽考聲骽䯗也股也字書髖也古今正字從骨妥聲妥音與骽同餒音奴會反
說文闕)。

鈎綴(張衛反賈注國語綴也說文合著也從糸叕聲也糸音覓叕音猪劣反也)。

􃱒危(詮歲反廣雅脃弱也說文小耎易斷也從肉從絕省聲也又說絕字從糸從刀從卩會意字也卩音節)。

無梢(所交反柴梢也從木或從手肖聲也)。

與篅(上與字說文從􃭲音余中從與下時攣反俗字也正體作圌許叔重注莊子云圌𥫱也集訓云倉也說文云以
判竹圜以盛穀曰圌也)。

𪖦唾(上音涕經作洟誤也本音夷非涕字下吐貨反口液也並前卷已具釋)。

強拔(上渠良反相傳共用非本字正作弜從二弓又音渠亮反於義亦通鄭玄注周禮云強堅也勸化也郭注尒雅
云勤也蒼頡篇云健也謚法云寬柔以敬曰強不報無道曰強和而不流曰強說文弓有力也從虫從弘下排八反字書
云手拗也拔取也經義濟也救度也說文從手犮聲犮音盤未反)。

森竦(上澀簪反說文云多木高皃也從木從林林亦聲也或作槮下粟勇反考聲云上也莊子竦高也說文從立從
束自甲束也會意字耳也)。

屆彼(上音介孔注尚書屆至也鄭箋毛詩云屆舍也說文行不便也極也從戶由聲)。

窣堵波(堵音覩梵語也即舍利塼塔也舊云浮圖說略也)。

婆羅痆斯(痆音𧹞黠反梵語城名也舊云波羅奈訛略也)。

** 大寶積經第五十八卷(文殊授記會第十五三卷經)

繽紛(上匹賓反從糸從貝􃱓聲􃱓音􃱔下拂文反天花亂墜皃也)。

恬怕(􃱕枯反孔注尚書恬安也方言恬靜也說文從心從甜省聲也下普白反廣雅怕靜說文無為也從心白聲拈
音念甜反)。

各齎(精西反說文持遺也從貝齊聲經文作賫俗字訛謬也因變古文􃱖為賫)。

門閫(坤穩反鄭注禮記云閫門限也說文闕閫字而有闑及榍字物雖是一而多名門閾門閾門榍門砌皆門限也
俗呼門砌因以石作遂音砌為切閾韋逼反闑魚烈反㨝先結反穩溫本反也)。

倮者(華瓦反借音字也本音盧果反顧野王曰脫衣露袒也從人果聲經文作羸亦作裸或從身作躶皆赤體也)。

盲瞽(莫耕反說文目無眸子也從目從亾省聲也下音鼓說文目但有眣曼曼如鼓皮曰瞽從目鼓聲)。

聾聵(上祿東反耳無聞也見桂苑下瓦恠反考聲聵極聾也從耳貴省聲也經文從目作瞶非也)。

貧窶(􃱗麌反具字上聲說文云貧無財以備禮曰窶從縷省也)。

摧過咎(求有反考聲云咎罪也怒也病也出古文咎字從卜從口久聲也)。

澄粹(雖酢反廣雅粹純也周易純粹精也字書精微也說文從米卒聲也)。

廛肆(上長連反玉篇云市中空地也下音四孔注尚書云肆陳也杜注左傳云肆列也陳列貨物於市字書云居舍
也從長聿省聲也)。

斟酌(上章任反賈逵注國語云斟取也酌行也說文酌勺也從斗甚聲也)。

據􃱘牀(居御反考聲據安也所依也韻英按也從手豦聲音渠說文從虍音乎從豕經文作據俗謬也又說
卑字從甲從左字統云稱卑云於左者卑也牀字從木從爿音牆)。

鑒徹(上革陷反玉篇鏡也廣雅照也或作鑑下廛列反考聲通也說文從彳丑尺反從育從支經從去從曰非也)。

謦欬(上輕郢反下康愛反反字指謦欬通咽喉氣也欬嗽聲)。

暨乎(渠義反韻英云暨至亦訶也從且既聲也)。

險詖(彼寄反蒼頡篇云諂佞也廣雅慧也說文辯諭)。

悕望(上希字說文作希下冈方反從月月音月從壬亾聲也)。

恐愶(恐字從心𢀜聲音拱𢀜字從丮工聲音戟經作恐訛也下香葉反尚書曰愶從冈治廣雅愶怯也顧野王云以
威力恐愶也正從三力經從三刀謬也)。

** 大寶積經第五十九卷

歎羨(涎箭反韓詩羨願也考聲愛也慕也說文貪欲也從美音眉彼反㳄聲也㳄音夕延反口液也從水從欠今俗
用從羊從次作羨非也)。

稸用(丑六反考聲云稸積也從禾畜聲也經有單作畜者許六反於義亦通也)。

重檐(擔濫反古今正字云舉也說文負也從手詹省聲或作􃱙)。

如犀(音西獸名也爾雅云犀似豕郭璞注云形如水牛猪頭大腹庳脚足有三蹄黑色三角一在頂上一在鼻上鼻
上者名為食角好食棘刺亦有一角者經喻一角說文從牛從尾省)。

淩懱(上凌字借用從水水名也宜從力作陵正也下眠結反考聲輕㑥也從心蔑聲經文單作蔑非也說文又說蔑
字從戍𦭝聲𦭝取音眠結反同上也)。

陿劣(咸甲反從阜從匧經文從犬作狹非本字前文已具釋匧音謙葉反也)。

** 大寶積經第六十卷(無可音訓者)

** 大寶積經第六十一卷(菩薩見實三昧會第十六十六卷經)

迦盧陁夷(正梵音云迦引路娜引以舊曰迦留陁夷阿羅漢名也)。

千載(才賴反載車載也順俗訛語為在字也)。

溉灌(上飢義反下官喚反)。

棘刺(上矜嶷反說文從並二朿朿音次經從二束訛也下音次說文從刀從朿經從夾非也棗音早重二朿俗從二
朿非)。

膺平(憶凝反蒼頡篇云二乳上骨也漢書韋昭曰胷四面高中心下處曰膺說文膺胷也從肉雁聲或從骨作𩪠古
字也)。

傭纖(丑龍反考聲上下均也韻英直也說文均直也從人庸聲經從月作𦟛俗字也下相閻反廣雅纖微也說文細
也從糸韱聲也或從女作孅韱音尖經從截非也)。

鹿􂌦(常耎反)。

所漂(匹遙反)。

劒矟(音朔考聲云長矛曰矟也)。

蔽諸(卑袂反說文小草皃從草敝聲)。

原隰(尋立反爾雅下溼曰隰言其墊溼也或作漝俗字也墊音居也)。

蓊欝(上屋孔反下蘊律反俗字也考聲云蓊欝草木盛皃也)。

寶𨥥(瓜猛反鄭注周禮云金玉未成器也考聲亦云銅䥫等璞或作礦磺說文從金廾聲廾音同上也)。

綢雨(逐留反廣雅綢纏也韜也考聲纏束也從糸周聲或作稀稠之稠為稠字於義亦通也)。

旌鼓(上積盈反或作矜爾雅注旄首曰旌郭璞云戴旄於竿頭杜注左傳云旌章也賈注國語云旌表也顧野王云
凡旄者旄牛尾也施於幢旗之端如今有旆也旄音毛說文游車載旌所以精進士卒也從於音偃從生生聲也下音古
鼓者所以警眾也周禮有六鼓雷靈路鼖（扶文）鼛（公刀）􃱚（𨑲刃）易曰鼓動也震音也鄭注儀禮擊也白虎通曰鼓
者坎之氣也說文鼓郭也從壴（竹句）從支經文從皮作皷俗字非也)。

悒慼(上音立反蒼頡篇云悒悒不舒之皃也說文不安也形聲字下請亦反或作慽何休注公羊傳云痛也鄭注論
語云多憂懼也說文慽憂懼也又解戚字從戊音千月反尗聲也尗音􃬼)。

自浴并浴他(經本多作浴池非也書寫人誤也他字為正)。

綫金(先箭反或作線說文縷也從糸戔聲俗作綖非也)。

** 大寶積經第六十二卷

甛美(上亭閻反考聲甘也說文美也從舌甘會意字也或作甜一也下眉鄙反說文味甘也從羊從大在音之中羊
者給厨膳之大甘也故從羊從大會意字耳)。

鞍韀(上鞍字亦作鞌下剪前反正作𩋋說文作𦆉鞌替氈也)。

鞦轡(上七遊友馬紂也或作䋺鞧皆一也下悲媚反馬勒也從絲從叀叀音衛經中從車從口作轡俗字也)。

鞾帽(暉迦反韻詮云有頸履也字書云胡屩也屩音羗嬌反考聲正體作㞜經作𩋖鞾靴並俗字也下毛報反或作
帽考聲頭衣也說文小兒及蠻夷頭衣也本作冒今隸書從巾冒聲也)。

神龜(愧韋反水介蟲也周禮有六龜尒雅有十龜此則第一神龜也說文云外骨而內肉從它象形以鼉為雄黿鼈
黽類皆從它也)。

舊鼈(卑滅反水蟲名也說文從黽音猛敝聲也經中多從魚或從黽作鱉鼈皆非也)。

髻鬉(上音計又音結鄭玄云結髮也今經文纏結馬之鬉尾也下音宗考聲云馬巤也又作巤𩭤音獵)。

旒蘇(上音流考聲云旒蘇旗脚也今以垂珠帶為旒蘇象冕旒也古文作㐬象形字也)。

硨磲(上音車下音渠廣雅硨磲石寶也次於玉也)。

盛髮之帒(音大考聲囊也從巾經作袋俗字也)。

門閫(坤本反鄭注禮記云閫門限也說文從木作􃱛形聲字也)。

門樞(衝朱反考聲云門扇轉處也今呼為門肘亦曰轉肘舊音義云門臼恐非也廣雅樞本也韓詩樞機者制動之
主從木區聲也)。

櫨栱(魯都反說文薄櫨柱上枅音􃱜蒼頡篇云柱上木也下恭擁反柱上承斗之曲木也象人之栱因以為名俗呼
或為去聲也)。

黃柄(兵命反鄭注周禮云柄所以秉執也賈逵曰柄權也說文柄柯蒼頡篇柄尿也廣雅柄柱也從木丙聲尿音勑
利反也)。

奪聽(上徒活反下體廷反考聲耳聞也說文聆也從悳音得從耳壬聲壬音天郢反)。

璫𨎶(上音當埤蒼璫克耳也釋名云穿耳施珠曰璫下音渠耳𨎶也考聲云𨎶車輪也案耳𨎶似輪西國國王及貴
勝皆以金銀妙寶作耳𨎶著穿耳之處猶如寶輪以雜寶廁其間以為嚴飾經文作渠借用)。

跋墀(上蒲未反下音遲舊云婆雉皆梵語訛略不切也此即阿修羅王名也正梵音云嚩抳嚩音無割反抳音尼里
反此無正翻故存梵語舊譯云縛常居修羅軍眾之前因戰敗惡為帝釋所縛因誓得脫故以為名)。

踟蹰(上雉知反下柱誅反考聲云踟蹰猶俳佪也或作躊躇上音籌下音除廣雅躊躇猶豫也考聲云躊躇不即
行也毛詩傳曰躊躇猶躑䠱也踟蹰與躊躇方言輕重有異其心疑未定其義一也二字並從足形聲字也)。

** 大寶積經第六十三卷

三摩跋提(梵語也此云善定或云妙定或云三摩鉢底或云三摩鉢多皆梵語訛也)。

睡寤(上垂累反蒼頡篇云欲臥也說文坐寐也形聲字也累音類下音悟毛詩傳曰寤覺也覺音教說文寐覺而有
言曰寤從㝱吾省聲或作害略也經從穴從心作𥧝非也正體從宀從爿)。

厭足(伊閻反或作猒)。

鉤欄(上古侯反下音闌或名欄楯楯音順)。

尋梁(祥淫反前文已具釋下力強反尋梁者今之鉤欄上尋杖木也說文梁字從水從田從木古文從水從本
從木作渿經從氷非也)。

曲櫺(歷亭反說文楯為欄檻也櫺為楯間子也俗呼摠名鈎欄也)。

碼碯(上音馬下音惱石寶之絕妙者次於玉或有斑文玉之類形聲字)。

硨磲(上音車下音渠石寶也鮮白色次於白玉形聲字也)。

􂍾羅婆那(上嬰奚反經作哂誤也梵語白象王名也天帝釋常所乘具足神通知機變化善隨天主之意
也)。

繮鞚(居良反說文馬紲也從糸畺聲也或從革作韁亦正紲音思列反下苦貢反埤蒼云馬勒也)。

鶬鵠(上錯岡反郭璞注尒雅云創鴰鴰音栝聲類作𩀞下紅穀反一名黃鵠比翼一舉千里或曰鴻鵠俗呼為紅
鶴皆形聲字也)。

** 大寶積經第六十四卷

椽柱(長攣反考聲屋椽也說文榱也秦謂之椽周謂之榱齊魯謂之桷從木􃱝聲也或作槫􃱝音池戀反榱音衰桷
音角)。

般籌緘婆羅石(忉利天中寶石名也其石柔耎光潤妙好端嚴天宮上寶也緘音監咸反也)。

㓷耳(宜冀反孔注尚書云㓷割也鄭注周禮云截其鼻或作劓亦同從刀臬聲臬音魚列反據文勢合用刵字音而
至反)。

駿疾(遵峻反韻英云良馬也考聲云馬疾也長也尒雅駿速也郭璞注穆天子傳云馬美稱也說文馬之良材者從
馬從峻省又音俊義同)。

貪駛(師事反蒼頡篇云駛疾也韻英云急速也考聲云馬行疾也古今正字從馬史聲也)。

** 第六十五卷(無字可音訓)

** 大寶積經卷第六十六

麒麐(上渠宜反下力陳反蒼頡篇云牝曰麒壯曰􃱞說文仁獸也􃱞身牛尾一角經意比喻一角經文中二字並
從馬作騏驎甚非也乃是班驪馬也今俗呼為連錢𩣭殊非瑞獸也書寫之類不達本字妄作誤用耳從鹿從吝正也)。

** 大寶積經第六十七卷

沮壞(疾預反又音即預反沮溼也下懷恠反說文壞敗也從土褱聲也)。

對治(上對字說文從華音牀學反從土從寸俗用從至非也下音馳字書治理也或去聲)。

䬸食(倉單反說文吞也從食𣦼聲也𣦼音殘或從水作湌經文從冫音氷非也下食字上非從人下非從良說文從
亼精入反從皂彼立反經從人良俗字也)。

餚膳(上効交反俗字也正作肴鄭箋詩云謂𦵔醢也非穀而食之曰肴顧野王云美味果蓏也說文啖也從肉爻聲
也下音膳鄭玄曰膳善也膳羞善食也膳進也說文食也從肉善聲也)。

鼓聲(音古說文從壴音陟句反從支經從皮作皷非也)。

** 大寶積經第六十八卷

刖鼻(五刮反又音月鄭玄注周禮云刖斷足案此國古之肉刑斷足也譯經者誤用也前六十四卷中已誤書㓷耳
案本文合書刵音而至反截耳刑名也書寫人不審也劓鼻刖足是其本字)。

鞭打(必綿反字書擊也撻也)。

杖刺(清亦反經作㓨俗字也)。

切膾(古外反割也細切肉也)。

鎚擣(墜追反考聲槌擊也持也打䥫鎚也摘也亦作槌椎下刀老反考聲舂也說文以手椎擣也一云築也從手壽
省聲或作捯或作搗)。

蹉蹹(上倉何反相切蹉也字書蹵也下談合反廣雅履也說文踐也有作踏非也)。

嚴酢(上嚴劍反借用字正作驗下倉固反酸也有作醋俗字也)。

火炙(征亦反廣雅炙熱也漢書大暑之所炙說文炮肉也從肉在火上也)。

桃目(眺遙反聲類挑抉也淵悅反說文撓也從手兆聲也)。

矛矟(上謨侯反韻英音暮蒲反兵仗也說文矛也建於兵車長二丈象形字也或作𢦵古字也經文作鉾俗字謬也
正作矛諸字書並無此鉾字下霜捉反考聲云長矛也從矛肖省聲)。

** 大寶積經第六十九卷

寱語(音藝集訓云睡語也聲類睡中不覺妄言也廣雅睡驚也說文暝言也從㝱省臬聲也臬音魚列反有從穴作
寱非也)。

寐寤(上彌庇反下吾固反韓詩寐息也玉篇眠熟也蒼頡篇覺而有言曰寤前文已具釋說文並從㝱省未吾皆聲
也或有從穴或從忄作寐寤皆非也上從宀音綿左從爿音墻)。

膠黏(上狡爻反考工記說有諸膠鹿膠白馬膠赤白牛膠大赤鼠膠黑魚膠餌犀膠黃鄭云皆煮其皮作之顧野王
曰膠所以連綴物令相黏著也說文呢也作之以皮從肉謬聲也下女廉反考聲云黏固也蒼頡篇黏合也說文相
著也從黍占聲也經文從米作粘俗字也)。

於􂐙(苦角反字書云鳥卵皮也從卵𣪊聲也)。

** 大寶積經第七十卷

不眴(玄絹反考聲眴視也從目旬聲也旬音縣從目經文從旬非也有不曉之徒音舜者非也皆不達本文也)。

雨淹(奄尖反考聲淹漬也敗也從水奄聲也)。

躁動(遭奧反鄭注論語云躁不安靜也動也)。

** 大寶積經第七十一卷(菩薩見實三昧會)

腥臭(昔精反或作胜孔安國注尚書云胜殠也說文犬膏臭也從肉星聲也)。

枝蔓(武飯反毛詩傳曰蔓延也廣雅云苗長也說文葛屬從草蔓聲也)。

** 大寶積經第七十二卷

治差(長尼反下策界反)。

未逮(唐奈反爾雅及也)。

嘶破(先奚反嘶亦破也)。

戰悚(粟勇反考聲云心不安也驚也從心束省聲)。

釜鑊(扶武反炊器也下戶郭反廣雅鑊鼎也有足曰鼎無足日鑊從金蒦省聲蒦從廾從隻)。

鉾矟(上莫侯及俗字也正作矛象形字也考工記酋矛說文長二丈建於兵車也下所卓反廣雅矟亦矛也埤蒼丈
八矛也從矛肖聲)。

憘以(喜記反韻英憘好也或作憙同)。

剜掘(烏完反埤蒼剜剈也恚緣反下群蔚反廣雅掘斸也誅錄反穿也考聲斲也從手屈聲斲音卓)。

欠㰦(音去埤蒼云張口頻伸也)。

空噍(樵曜反玉篇噍爵也蒼頡篇云咀也凡物無有孑遺名為噍類齊人語也)。

裸形(盧果反俗字也正體作臝從羸省中從果韻詮云赤體也或從衣從􃱟或從人作倮或從身作躶皆赤體袒衣
也時俗音為華寡反)。

挾怨(嫌頰反爾雅挾藏也考聲藏於掖也說文持也心持於怨不忘也從手夾聲也)。

** 大寶積經第七十三卷

深邃(尸任反字書深測也說文從水罙聲罙音與上同下雖醉反說文𨗉深遠也從穴遂聲)。

脬膜(上普包反小膓中盛小便器也見三蒼經文有從包作胞非也下音莫說文肉間膜也從肉莫聲)。

腦胲(改亥反足大指毛下肉又云頰肉也從肉亥聲)。

至𨀗(苦霸反俗字也正體從骨從果作髁文字集略云髀上骨也古文作𡱼蒼頡篇云兩股也說文髀也從骨果省
聲)。

至􂌦(遄耎反字書􂌦足䠊膓也從足專聲也)。

餳餔(餳音唐考聲云飴和糤也說文夕盈反米櫱煎成也下餔音捕考聲云米翻也亦作哺口中嚼食與小兒也說
文音晡日加申時食也從食甫聲)。

孔竅(輕叫反考聲云竅亦孔也說文空也隙也從穴敫聲也或作噭)。

** 大寶積經第七十四卷

味饌(音撰俗字也正體雖作𦿉古字不行用馬融注論語云饌飲食也鄭玄注儀禮云饌陳也廣雅進也說文具食
也從食巽也巽音酸困反也)。

苦瓠(胡故反考聲云瓜瓠也郭璞注尒雅云瓠􃱠也味苦者有毒不堪食可入藥用說文匏也從瓜夸聲也夸音呼
故反)。

枸奢得子及絍婆子(此等皆梵語樹名也其葉苦可煮為飲治頭痛疾即此國苦揀是苦
檀之類也紝女林反棟音練也)。

** 第七十五卷(無可音訓者)

** 大寶積經第七十六卷

摩抆(聞粉反韻英云修拭也摸也或作𢬸亦通)。

穅𥢶(上元即反郭璞注爾雅云米皮也說文穀皮也從禾康聲也或從米亦通下口外反字書麤皮字統亦云粗糠
也穀皮也說文糠也從禾會聲也)。

銅鐷(閻接反考聲云釘鐷也玉篇云齊人為鐷為鐷鏶音集典說云金銀銅鐵皆有鐷唐初避廟諱改世作𨧲)。

** 第七十七卷(富樓那會第十七三卷經羅什譯
　此卷無可音訓者)

** 大寶積經第七十八卷

𢤱悷(上祿董反諸字書中並無從人作者應是譯經者以意作之相傳音也唯綦韻中從心作𢤱下音麗義說云𢤱
戾者掘強咈戾難調伏也並從心經從人非也)。

憒𠆴(上戶外古外二反下音拏効反從市從人經作𡗚不成字)。

鬚髮(上音須俗字也本字只作須說文從頁頁頭從彡音衫彡眾毛也時用須字從水作湏非也湏乃是古文􃱡字
也音悔下蕃韈反顧野王云首上毛也說文髮根也從髟犮聲也古文作頗頁音頡犮音蒲末反髟必遙反)。

肌𦘺(上幾冝反下費微反)。

啼泣(上弟泥反俗字也正作嗁玉篇云哭無常節也或作諕說文號也從口虒聲虒音梯也)。

** 大寶積經第七十九卷

賈客(上音古杜注左傳云賈賣也鄭玄云居賣也字書云坐販曰𧵲音為假者非也)。

隘道(櫻介反廣雅隘陿也急也鄭注禮記云陋也從阜益聲也或作阸杜預曰地險不平也從阝戹聲也戹音厄)。

纏裹(長連反考聲云繞也束也說文約也從糸廛聲也下音果顧野王曰裹猶苞也說文纏也上下從衣中間從果
聲也)。

􃱢𤻧(上楚霜反考聲云作瘡也說文作刃古字也或作創下拔􃱣反考聲痕也從疒槃聲疒音女厄反瞞音莫安反)。

箭矟(霜捉反)。

蹇陁達多(梵語是提婆達多眷屬等五百比丘名也)。

** 大寶積經第八十卷(護國菩薩會第十八兩卷經崛多三藏譯)

傭纖(丑龍反考聲云上下均也韻英云直也從人庸聲經從月非也下息尖反微細)。

佷戾(上音恨下禮計反)。

擯出(必胤反莊周云擯弃也落也逐出也從手賓聲經從人作儐非也義訓不相應錯用也)。

劇苦(渠逆反)。

不餐(倉單反考聲云噉也說文吞也從食𣦼聲或從水作湌經從冫非也𣦼音殘也)。

焚燎(聊曜反韻英云燔世照也說文放火也從火尞聲也)。

王募(模布反韻英云召也考聲廣求也從力莫聲)。

黐膠(上恥知反考聲云黏也擣木皮為之可以捕鳥獸從黍离聲也离音癡經從离誤也)。

高崖(牙皆反考聲云山澗邊險岸也從山厓聲厓音同上)。

** 大寶積經第八十一卷(護國菩薩會)

旡𤡜(伊鹽反字書犬甘肉也從甘從肉從犬會意字也)。

繫閉(鷄詣反顧野王云拘束也留滯也鄭玄曰連綴也從糸𣪠省聲說文閉字從扌經文從下俗字也)。

牢獄(上音勞說文云閉養牛羊圈也從牛從舟省舟取四周帀也俗用從穴非也下愚錄反顧野王曰相與諍訟也
囚繫之所因名為獄鄭玄注周禮云爭財曰訟爭罪曰獄說文從犾音銀二犬所以吠守也會意字也)。

妒嫉(都固反下秦栗反王逸注楚詞云害賢曰嫉害色曰妒說文婦妒夫也從女戶聲俗用從后或從石者並非也
嫉亦形聲字)。

杯器(配盃反考聲云瓦器未燒者也或作砙也)。

嬉戲(上虛紀反蒼頡篇戲笑也下喜義反毛詩傳曰戲逸豫也尒雅謔也郭璞云啁也說文從戈䖒聲也䖒字從豆
作虛音虛冝反經從虛從弋作戱非也)。

牀敷(上狀㽵反說文從木從爿經作床不成字下芳夫反考聲敷施也布也說文從攴普卜反尃聲也尃字從甫從
寸經從甫音專下從万並俗字非正體也)。

氈褥(上之然反下音辱考聲云杵毛為之曰氈以繒彩衣之曰褥也)。

輦轝(上連展反考聲云駕人曰輦輦轝也說文人輓車也從車㚘（音伴）在車前引之曰輦下與曙反又音輿說文
乘人而行曰轝從車從與省聲平去二音惣通也)。

𩓣乘(上相踰反說文須待也從立從彡音衫從頁今經文多從水作須非也是水名非𩓣字也)。

鸚鵡(上鳥耕反下音武綠色鳥也郭璞注山海經云扶南外有五色鸚鵡亦有純白者大如鷹足有四指前後各二
能學人語曲禮曰鸚鵡能言不離飛鳥並形聲字也從嬰武皆聲嬰從二貝也)。

鸜鵒(上具俱反亦從句作鴝下音欲鴝鵒鳥如百舌鳥黑色唯兩翼有斑白銀前觜上有毛角別也異苑曰五月五
日剪􃀴鵒舌即能學人語淮南子云鴝鵒一名寒鼻說文並形聲字也又云􃀴鵒不過泲水也)。

鴻鸖(上音紅隨陽鳥也毛詩傳云大曰鴻小曰鴈皆水鳥鵝屬也下何各反有白鶴瑞鳥也仙人所乘壽皆千歲又
有紅鶴凡鳥也所在皆有蒼紅色一名鴻鵠形如鶴而小亦水鳥也)。

俱繫羅(舊云俱枳羅梵語西國鳥名此國無)。

顦顇(上情遙反下情遂反或作憔悴瘦惡也)。

悵悏(勅亮反蒼頡篇云惆悵失志也說文云悵即悵望也下殃亮反廣雅悏強也說文不服也並形聲字)。

皮囊(諾郎反考聲云有底袋也)。

筋骨(上音斤從竹從肉從力說文云肉之力也有從草從月非也)。

浚流(詢俊反考聲云水急流也或作𤀹下流字從水從云從􃯢)。

㵱𣴬(上匹遙反說文漂浮也或作漂下沒字說文從旻聲也旻音沒)。

戰慄(音栗)。

臂𦟛(丑龍反均直也)。

右脇(香業反從肉從三力從三刀者非也)。

** 大寶積經第八十二卷(郁伽長者會第十九一卷經魏康僧)

常聽(去聲從壬)。

郁伽(億六反梵語菩薩名也)。

荷擔(上音何下都甘反負也)。

橋船(渠妖反水梁也從木喬聲喬字從夭船字從沿省也)。

謿譁(上䝖交反或作嘲嘲謔也䝖音吒狡反從􃱤從爪下音花桂苑云喧噪)。

牽􃱥(上啟堅反說文牽引也從玄下從牛下昌世反顧野王云𤸪猶牽也說文云引而縱也或作掣俗字也今經作
抴誤也)。

財賄(灰退反考聲賄財也或作晦也)。

躑躅(鄭劇反下重局反躑躅猶徘徊也不進也跳躍也)。

貓伺(卯包反本音苗獸名也考聲云大蟲之淺毛者曰虥貓也形狀大小一似人家所養貓今捕鼠者也說文從
􃱤從苗今經文從犬作猫俗字也􃱤音雉)。

讁罸(知革反毛詩傳曰謫責也郭注方言云相責怒也罪過也從言適聲也或作謫下音伐從罒從討)。

梯隥(上體奚反考聲云隥也可以登也下當亘反考聲隥履也仰也)。

阿練兒(梵語虜質不妙舊云阿蘭若唐云寂靜處也)。

** 大寶積經第八十三卷(無盡伏藏會第二十兩卷經菩提流志三藏譯)

懇惻(上康恨反廣雅懇誠也信也從心貇聲貇音同上下初側反廣雅惻愴也說文悲痛也從心則聲)。

蠶繭(上藏含反周禮仲春詔后師內外命婦始蠶於北郊考聲云吐絲蟲名也說文姙絲蟲也從䖵替聲也下堅顯
反禮記世婦卒蠶奉繭以示于君蠶事既登奉繭稱絲說文云繭蠶衣也從糸從虫從繭者或作絸古字也)。

綜習(宗宋反考聲云兼也攢絲而𠛩之也說文機縷持絲交者曰綜從糸宗聲也)。

纔見(在來反考聲云蹔也)。

** 大寶積經第八十四卷

姦詐(諫顏反蒼頡篇云姦偽也說文私也或作奸亦同)。

掣繩(闡熱反又音昌制反今取初音說文云引而縱也從手制聲也或作𤸪或作摯下常仍反索也)。

** 大寶積經第八十五卷(幻師跋陁會第二十一一卷經菩提流志三藏譯)

較試(上音角考聲云較略也鄭玄云較見也尒雅宜也廣雅明也或作挍古文俗)。

遍澍(朱樹反考聲時雨普澍也從樹省聲也經文從兩霔非也乃是筆誤及書寫之徒率意妄作元無此字也)。

** 大寶積經第八十六卷(大神變會第二十二兩卷經流志三藏譯)

躡金屣(上女輒反方言躡登也說文踏也下音史考聲云履之不躡跟者也亦作𦁡䩥𩌦案經即西國革屣
也)。

** 大寶積經第八十七卷(無字可音訓者)

** 大寶積經第八十八卷(摩訶迦葉會第二十三兩卷經月婆首那譯)

一醆水(責簡反錯用也正體從玉作琖禮記爵用玉盞夏后氏以琖殷以斚周以爵或作盞方言云盞㮎也
郭璞亦云最小盃也經文從酉作醆非本字集訓云醆盎齊濁酒微清也殊非經義也)。

𡙜取(徒活反群書字要云從奞從又又即手也奞奞音雖大鳥有足也手持大鳥失之曰奞又蔡邕石經從寸作奪
今經文從六下作𡙸誤之甚矣又有從犬作奪亦非不成字也)。

撾打(卓瓜反)。

齎持(濟齊反考聲云持財以與人也說文持遺也從貝齊聲今經文作賫俗用字謬誤之甚)。

嘊喍嘷吠(上額皆反次音柴次音毫下肥惠反並俗用字也正體並從齒從柴省作𪗶說文作齜集訓云
齒相齗也又云開口見齒也玉篇云齒相切也聲類作𪘬齜考聲云𪘬齜狗鬪皃也齒不齊皃也𪘬字亦從齒從厓下吠
字說文云犬鳴也從口從犬聲也)。

嫉妒(上音疾下都固反從女從戶前文已訓釋經文從后皆非也姤音古候反乃是易中姤卦字乖經意也)。

傎倒(上丁堅反考聲云傎亦倒也從人從填省聲也今經文從山作巔誤也山頂也非經義)。

顏貌(下茅豹反考聲云容儀也見也或作貌今經中從犬作狠非也玉篇音云午間反說文云狠狠犬鬪聲也甚錯
乖經意也)。

** 大寶積經第八十九卷

䥫鐷(下音葉前七十六卷中已訓訖經作鍱非也)。

洋沸(上以章反集訓云水流皃也毛詩傳曰洋洋盛大皃)。

衒𧷓(玄絹反說文云行且賣也從行玄聲或從玄行衒亦聲也下買敗反說文云出物也從出買聲也今經從土從
四俗用訛略也買字說文從冈也)。

白㲲(音牒考聲云毛布也草花布也從毛疊聲也經文單作疊非本字器物也)。

瞻眄(上章廉反毛詩傳曰瞻視也下眠遍反考聲云衺視也衺音夕嗟反正體字也)。

涕唾(上天帝反下吐貨反皆口液也)。

非齅(休救反說文以鼻就臭曰齅韻英云鼻取氣也從鼻臭聲也經文從口作嗅非也不成字)。

彌帝隷(梵語古云彌勒皆訛略不正也正梵音云每怛哩唐言慈氏菩薩名)。

** 大寶積經第九十卷(優波離會第二十四一卷經菩提流志三藏譯)

測量(楚力反下力畺反說文從童正也經從里略也俗字也)。

阻壞(上爼所反下懷恠反)。

哮吼(孝交反俗字也正體作虓集訓云虎怒聲也從九從虎)。

翱翔(上音敖下音祥逍遙也前音義中已訓釋也)。

** 大寶積經第九十一卷(發勝志樂會第二十五兩卷經菩提流志三藏譯)

𣐀淚(武粉反拭也)。

炫燿(上玄絹反說文炫亦耀也廣雅炫炫火明也下遙笑反賈注國語云燿示也明也說文燿照也考聲云火光照
也並從火也)。

呪詛(𦵔䟽反鄭注周禮云盟詛主於要誓大事曰盟小事曰詛詛謂呪之使敗也考聲云呪罵也或作詛謯謀四形
用皆同)。

廛閈(上長連反考聲云一畎半為一家城市中空地也或作􂍻下寒案反蒼頡篇閈垣也廣雅居也說文閈閭也汝
南平輿里門也從門干聲也)。

譏笑(既衣反鄭注禮記云譏呵察也廣雅諫也問也說文誹也考聲刺也從言幾聲也)。

倡技(上音冒蒼頡篇倡俳也聲類倡優也說文樂也下奇蟻反考聲云工巧也字書云藝也能也從手從伎省聲也)。
一切經音義卷第十四



一切經音義卷第十五

大唐翻經沙門慧琳撰

大寶積經音義之五

音大寶積經從九十二盡一百二十凡二十九
卷

** 大寶積經第九十二卷

白法羸(纍危反韻英云羸劣也韻詮弱也從羊𣎆聲也𣎆音同也)。

誼雜(上暉袁反或作灌古文作叩下財合反從衣從集也)。

世䛡(胡快反說文云會善言也從言𠯑聲考聲話調也或作譮古文作話說文音胡卦反今取後音經話俗字
變體也)。

憍慠(薑妖反下我告反)。

躁擾(子到反顧野王云躁動也考聲云急性也鄭玄云不安靜也說文躁疾也從辵作趮玉篇從足喿聲也喿音桑
到反經中從參作􂎕不成字也下而沼反考聲擾亂攪也因此煩彼也從手憂聲憂音奴刀反今經文從憂非也說文夒
字從頁從止從已從夂音雖作憂或作憂也)。

甘蔗(之夜反或作蔗)。

佷戾(上音恨下音麗佷戾不順伏也)。

麁獷(古猛反惡也)。

樊籠(上音煩考聲云鳥籠也說文云鷙不行也從爻從林從大聲也又音攀或作􃱦一也)。

擯㡿(上賓印反司馬彪注莊子云擯棄也史記云相與排擯也說文從人作儐下音尺劉兆注公羊傳云㡿指言也
廣雅推也王逸注楚辭云斥逐也許叔重注淮南子云㡿拓也說文却屋也從广屰聲也广音儼屰音逆今經文作宇俗
用訛謬也因草書變體也)。

謇澀(上薑偃反周易謇難也方言謇吃也或作𧮈亦作寋􃰠皆一也下參立反訓解如前經作澀)。

** 大寶積經第九十三卷(善臂菩薩會第二十六卷經羅什譯)

革屣(所綺反集訓云履之不攝跟者曰屣舞履也從足作躧或從革作𩎉從尸徙聲也)。

施牀(狀莊反說文云安身具也經作床非也)。

澡罐(上音早韻英云洗也說文洗手也從水喿聲喿音蘇到反今經文從參作滲非也滲音霜禁反非經義下古翫
反盛淨水瓶也集訓云汲水器也從缶雚聲也缶音甫苟反雚與鑵同經中從水作灌誤也灌溉非經義也)。

筆墨(經作默非也)。

捷疾(潛葉反從手)。

親戚(清亦反考聲云親也近也說文從戉􃣟聲􃣟音叔今經文從人作戚不成字也多是書寫之流隨愚妄作耳也)。

刑戮(力竹反鄭注周禮云戮辱也賈注國語云戮煞也考聲刑也說文從戈翏聲也或從刀作經從力誤也翏音六
幻反)。

文辭(似茲反考聲云以言說理也古文作𤔲說文解訟也從𤔔從辛𤔔辛猶理罪也𤔔音亂亂理也今經作􃱧愚人
妄書不成字也)。

苦惱(奴倒反說文痛恨也經文作惚非也非經意下愚之情妄書不成字)。

挑眼(體遙反從手)。

頭然(經中作投燃非也)。

** 大寶積經第九十四卷

肉團(或作搏徒鸞反今經文作揣非也揣音初捶反揣殊非經義也)。

假借(經文作賈非也賈人姓也)。

𡧯靜(經文作􃱨古字也亦作𧧌𠴫今俗通作寂五體一正一俗三古)。

** 大寶積經第九十五卷(善順菩薩會第二十七卷經流志譯)

悵然(勅亮反形聲字)。

試鍊(蓮奠反非本字正作柬考聲云精擇也或作揀俗字也今經文作鍊鎔鍊金鐵字也非本字亦通)。

變態(他代反考聲云意變無恒也集訓云姿容貌也從心能聲能音耐)。

賄貨(灰外反考聲云賄財也或作𧶅從有貝聲也)。

滋蔓(上子慈反孔注尚書云滋益也考聲多下音万訓釋已見前文也)。

恒挂(卦怪二音並通考聲云挂懸也止也或作絓從手圭聲也)。

箱篋(上息羊反下謙葉反)。

足踏(談合反俗用字也本音貪合反踏著地也正作蹋考聲云蹋踐也從足􂰌音塔也)。

** 大寶積經第九十六卷(勤授長者會第二十八一卷經流志譯)

遊讌(烟見反考聲云歡飲酒也韻英云飲酒會言也或作宴從言燕聲也)。

坏瓦(上普盃反瓦器未燒曰坏見文字集略凡坏器遇雨即壞經取脆義也)。

圊廁(上磧盈反字書圊圂也圂音胡悶反考聲圊亦廁也從口青聲訓廁字亦與上同也)。

魁膾(上苦瓌反下古外反從肉會聲)。

如析(星亦反析分也水從片半木字正或作㭊古文作片)。

駛河(師事反韻英云急速也從馬史聲或作決今經文從夬作駃書經人誤也駃音涓血反駃騠馬名非經義)。

摶􃱀(或作團段欒反鄭注周禮云團圓也考聲搏握也毛詩傳聚也從手專聲􃱀字正從亽亽音精入反從皂皂音
彼立反案摶食者眾味相和食也)。

痰癊(上音談下於禁反)。

編絡(鼈綿反劉兆注公羊傳云編比連也蒼頡篇云編織也顧野王編列也說文次簡也聲類以繩編次物也下郎
各及)。

筋纏(上音斤下徹連反)。

䆫隙(俗字也正作牎字書云助戶明也音楚江反說文在牆曰牖在屋曰囱象形古字也今隸書通作窓又云通孔
也考聲云今屋兩端窓也下鄉逆反從白上下小經從巢作隟非也)。

七竅(谿叫反鄭注禮記云竅孔也鄭注周禮云陽竅七陰竅二說文竅空也從穴敫聲音叫也)。

皮裹(音果)。

殨爛(迴塊反韻英云殨肉爛也從歹從潰省聲也歹音殘)。

如借(精亦反)。

中洟(下音夷韻英云鼻液也或作咦𪖦也)。

眼眵(齒支反韻詮云目汁疑也說文目汁也從目從侈省聲也)。

磨鎣(縈併反韻英云摩珠玉也鎣鏡使明也從金從熒省聲也)。

餧狐狼(上威位反韻英云飤牛也考聲云與食也從食委聲也或作萎)。

𧧳衒(上苦瓜反孔注尚書云憍恣過制以自𡗢大也謚法曰華言無實曰𧧳從言𡗢聲也今經文從亐從亐作誇俗
用謬也下玄絹反玄字上聲韻英云行賣曰衒集訓衒自矜藝也從行玄聲也)。

** 大寶積經第九十七卷(優陀延王會第二十九一卷經流志譯)

拘睒彌(上音俱次商染反此句梵語不求字義中印度國名也佛在時此國有王名隖陀衍那唐言出愛
古譯或云優陀延或名優填王皆訛略也)。

頸項(上居并反下瓨講反蒼頡篇云頸在前項在後說文頭莖也並從頁頁音頡從巠從江省聲也)。

被軶(鳥革反車軶也軶礙也經作軛俗字正體從戶從乙作戹)。

乳哺(蒲慕反許叔重注淮南子云口中嚼食與之也考聲云食在口含咀也如鳥與兒食也從口從捕省經文作餔
誤也餔字本音步胡反非本字也)。

𧶻易(莫候反爾雅􃱩市也顧野王云交易也字統從貝戼聲也戼古文夘字也今隸書從死訛也下易音亦)。

嗥叫(上號高反左傳云豺狼所嗥說文嗥咆也從口皋聲也皋音高從白從本本音滔下驍曜反廣雅叫鳴也字書
呼也說文吼也從口從􃫞􃫞音經由反玉篇作噭或作嘌嘂討皆古文叫字也從刀非也)。

翳荼迦(梵語蟲名也食糞如𧏙蜋之類)。

澍雹(上音注經文從雨作霔非也字書並無此字下龐覺反龐音蒲江反)。

窯師(音姚字)。

猒惡(伊𦦨反烏固反)。

焚燎(遼􃱪反)。

涎涕(上夕延反下體計反口液也經文從夷作洟誤用也字書雖有替音本是夷字易萃卦曰齎恣涕洟是其證也)。

倉廩(臨錦反時用字也說文作㐭㐭倉也象形字從入回象屋中戶牖者今隸書加禾作稟字林作廩並通)。

穬䴬(古猛反蒼頡篇云穀之有𦬆者也說文𦬆穀也從禾廣聲也下蠅即反考聲云麥穅也從麥弋聲也或作芅)。

顛仆(上下堅反字書顛墜也從真從頁或從人作傎傎倒也經從二真作㒹俗字誤也下孚付反與赴字同音考聲
云偃仰也僵尸也從人從赴省聲)。

游泳(上音由考聲隨水流貌從水從遊省聲下榮命反毛詩傳云潛行爾雅泳游也郭璞云潛行水底也從水永聲
也)。

跳躑(上亭姚反跳躍也下呈劇反躑亦跳也)。

鑊湯(戶郭反訓釋如卷初說)。

鐵槽(音曹字書云馬櫪也)。

鐵觜(醉髓反韻英云鳥喙也或作􂌯𠲿韻詮亦云鳥口也又或作𠻘喍皆觜字也喙音吁穢反)。

探啄(上他含反下音卓也)。

煻煨(上音唐下烏瓌反從火從隈省聲熱灰火也)。

銛利(上音纖尖也)。

洋銅(音羊)。

** 大寶積經第九十八卷(此卷有兩會妙慧童子會第三十恒河上會第三
十一並流志三藏譯)

沮壞(情預反又音疾與反字書濕也漬也)。

諛諂(上喻朱反下丑染反)。

普洽(咸甲反考聲云洽和也)。

裝校(上莊狀反下交孝反裝飾)。

穿鑿(上音川說文云穿通也從牙在穴中會意字也下藏鶴反考聲云木作具也說文云以穿木也從金從丵下從
臼從殳金經文作鑿訛也丵音鋤學反臼音舊殳音殊古文作𠬛)。

** 大寶積經第九十九卷(無畏德菩薩會第三十一二卷經佛陀扇多譯)

寶屐(渠逆反說文屩也從履從伎省聲也經從足作跛非也)。

陿劣(咸夾反迫隘也從阜從匧經文從犬作狹誤用也乃狹習犬馬字也非經義也)。

萞麻(閉迷反考聲云草樹名也其子似牛螕蟲故以名焉從草𣬉聲今經文作𦳈或作蜱並非本字也)。

躑躅(前八十二卷中已音訓)。

小橃(音伐字書云縛竹木浮於水上謂之橃經文作筏俗字非正體也)。

大舶(音白海中大船曰舶)。

一滴(丁歷反有作滴非也)。

女得(音汝下文三段皆汝字也並云汝今為住是也)。

若舐(食爾反說文云以舌取物也或作舓𦧇並通皆古文䑛字也經作䑛非也未詳何出)。

若齅(休救反以鼻就臭曰𩝠經作嗅俗字也)。

若唼(昝合反鳥食也)。

** 大寶積經第一百卷(無垢施菩薩會第三十三一卷五品竹法護譯)

鬀髮(上體討反說文云鬚髮也從髟弟聲大曰髠小兒曰鬀盡及身毛曰鬄音釋髟音必遙反髠音兀)。

眼眴(音縣眴視貌有音舜者非也)。

傭䏶(上勅庸反下音陛)。

􂌦腸(上常兖反說文足腓腸也從足專聲又說文專字從叀寸或作腨俗也下膓音長從肉從易省聲)。

麒麟(上音其下音隣麒麟瑞獸也頂有一角形貌及解字前經第一卷第三十卷第六十六已重訓釋訖)。

** 大寶積經第一百一卷(功德寶花菩薩會第三十四又入善住意會第三十
五同卷)

射術(上時夜反說文云弓弩發於身而中於遠從身從寸寸法度也或從矢作䠶亦同下瞬律反韓詩云術法也鄭
注禮記云道也藝也說文邑中道也從行术聲也术音鍾律反從朮省聲也)。

鬱多羅僧伽(梵語僧衣名也即七條袈裟是三衣之中常服衣也亦名上衣見南海寄歸傳)。

欄楯(上勒單反下音順說文云欄檻也縱曰欄橫曰楯楯間子曰櫺俗謂之鉤欄楯字從木盾聲盾音順從𠂆十目
也)。

乞匃(哥艾反韻英云匃亦乞也說文上從人下從亾人亾財物則乞匃經文作可非丐音綿典反乖經意)。

** 大寶積經第一百二卷(善住意天子會三卷經)

剜身(椀觀反玉篇剜剈也剈音恚緣反蒼頡篇云剈取也廣雅剈剜互相訓也)。

割股(上乾遏反孔注尚書云割也爾雅割裂也廣雅割斷也裁也截也形聲字也下音古鄭箋毛詩云脛本曰股說
文股髀也從肉殳聲或從骨作骰殳音殊也)。

滂流(上普綱反王逸注楚辭云滂廣流也廣雅滂旁流也說文霈也形聲字霈音配也)。

羈羅(上寄宜反王逸注楚辭云革絡馬頭字書云繫也考聲云馬勒也說文作羈馬絡頭也從𠕀從革從馽馽音知
立反馽馽馬絆也從囗囗音韋囗馬足也會意字也馽音知立反經文作羈誤用也羈旅字也乖經意羈羅二字並從𠕀
也)。

** 大寶積經第一百三卷

輦軒(上力展反周禮皇后乘五路輦車鄭玄曰為輕輪人鞔以行下憲言反考聲軒安車也杜注左傳云大夫車說
文曲輈藩車從車干聲也)。

迫迮(上音百下莊革反也)。

昬耄(毛抱反說文耄老也杜注左傳亂也曲禮云八十九十日耄轉注字也)。

羸瘠(上力追反字書劣也弱也下情亦反何休注公羊傳云瘠病也齊人語也考聲瘦也或從肉作膌或作𤹠皆古
字也)。

離妒(都固反經姤作姤非也音遘)。

諠猥(上香袁反或作灌皆正鄭注禮記云諠囂也廣雅嗚也經文作喧俗字古文作叩會意字也下烏每反廣雅猥
眾也蒼頡篇頓也說文吠聲從犬從畏省聲也)。

右髆(補莫反文字集略云髆肩甲也說文從骨從愽省聲也經文從月作膊非也音普愽反膊肉為乾脯非經義也)。

** 大寶積經第一百四卷

鬚髮(上相臾反考聲云髮鬚也說文作須面毛也從頁頁頭也從彡象毛也下販韈反頭上長毛也說文云作􃱫古
字也)。

鬀除(上梯計反前一百卷中已具釋)。

阿蘭拏(奴加反梵語訛轉也唐云寂靜處去村落五里外也)。

拂去(芬物反考聲云拂也除也拭也)。

** 大寶積經第一百五卷

把棓(下龐講反考聲云大杖也或作􃱬從木音俗作棒)。

捉塊(魁外反說文土堛也俗曰土塊或作𠙽古字也)。

放捐(音緣說文捐棄也經作捐俗字也)。

遽告(渠據反杜注左傳云畏懼也顧野王云急也蒼頡篇速也賈注國語疾也鄭注禮記云卒也從豦聲經從處作
􃱭非也說文從虍從豕從辵)。

昔𢝐(竭言反考聲愆過也從彳從心幵聲也幵音牽或作􃱮寒古字也經從衍非也)。

為解(皆駭反音為賈者非也餘準此音也)。

芬馥(上芳文反說文草初生香氣分布也從草分聲也經文從气作氛扶文反非也乃是祥瑞氛氳字非經義下音
復韓詩云芬馥香氣貌也從香從復省聲也)。

** 大寶積經第一百六卷(阿闍世王子會第三十七大乘方便會三十八三卷經)

能罥(􂹼兖反從𠕀肙省聲也)。

聽許佛聽(並體經反平聲聽亦許也後文與此句同者準此音)。

諦聽而聽(並體經反去聲恭命聽授也下丈準此音更不重說也)。

一摶食(徒欒反前已說後準此也)。

躃地(毘壁反集訓云躃也從足辟聲也經文從人作僻非也乃便僻字也考聲云不長不短舉止輕易也非躃倒字
也又音匹亦反僻側字也甚乖經百也)。

頓抴(上敦困反從頁屯聲擡頓牽掣也下盈藝反韻詮云臥引物也從手世聲也或作拽亦通頁音纈屯音䐁掣音
闡熱反擡音臺也)。

瞿夷(上具愚反梵語不求字義羅侯羅母名也或云耶輸陀羅今云瞿夷古譯訛略)。

窟中(困兀反文字音義地室也從穴形聲字也或從土作堀也)。

匱惜(逵位反集訓云匱匵也匣也從匚音方貴聲也經作匱筆誤非也下音昔惜慳也匵音讀也)。

所虧(跪為反考聲傷也落也說文氣損也從雐從亐或從𠔃作虧或從䖒作􃱯皆正也經從虛作𧇊不成字也跪音
騤篚反雐音呼郭反䖒音希也)。

祝術(上周救反顧野王云盟祝主於要誓事鬼神以祈福祐也說文從示從人口從兌省易曰兌為巫為口也或作
呪或作詶亦通也)。

肉團(段巒反毛詩傳曰團聚也說文圜也外從囗囗音韋內專專亦聲也經文作椯非也音初纍反甚乖經義)。

爪齒(上莊絞反韻詮云手足甲也說文丮也丮居逆反又云覆手曰爪象形字也經中加手作抓誤用也乃是平聲
抓癢字也或作祄非也下􂗙止反說文口齗骨也象口齒之形止聲也)。

** 大寶積經第一百七卷

仁等可來(經文作行等誤也來字從二人本從麥省)。

板椑(上班簡反正從片作版考聲云平闊木也下敗埋反亦從片作牌或從木板椑壁也)。

匍匐(上步模反下朋墨反考聲云手據地伏地也說文手行也伏也並從勹形聲字也勹音包)。

勇銳(悅慧反顧野王云銳銛也廣雅銳刺也說文𦬆也從金兌聲也或作鏸音胡相閻反也勇字下從力)。

右脇(險業反從肉劦聲劦字從三力也)。

兜術(上都頭反梵語虜質不切也正梵音云覩史多唐云知足前已具釋也)。

慠慢(敖告反蠻辨反字書慠慢不敬也)。

車匿(尼力反悉達太子家人名也)。

揵陟(上音乾下知力反太子所乘朱鬣白馬名也皆梵語也)。

障閡(上章讓反說文障隔也從阜形聲字也經從邑作鄣非也乃郡邑名也又是平聲下五蓋反俗字也正從石作
礙考聲隔也止也拒也妨也從石疑聲也)。

** 大寶積經第一百八卷

修舍佉女(梵語牧牛女名如來初成道之時奉獻乳糜者也)。

綩綖(怨遠反下演煙反前文經第九卷中已具釋也衣舞筵之類也)。

拍地(普伯反以右手掌拍地警覺地神令證如來往昔苦行真實不虛也)。

蹔眴(玄絹反考聲云開閉目也數搖也從目旬聲經作音舜亦通)。

佼𦨕(爻教反考聲佼字也集訓云佼倣像也從人交聲也經中多作効誤也)。

賈人(公午反下文準此音𧷮賈也坐販曰賈音為假者非也)。

𥎞矛(倉亂反韻英云𥎞鋋也鋋音傷然反前文第五十六中已具釋經文作鑽牟兩字並非也後有持𥎞剌亦同此
音也)。

刺殺(清亦反考聲云以刀撞也又音此恣反字書殺也傷也箴也從刀朿聲朿音次經文作㓨俗字也下山札反說
文戮也法也從𠬛杀聲古文煞字也經文作煞俗字謬也)。

佉達羅刺(梵語毒樹刺名也如此方皂莢類也之)。

腳蹋(上薑虐反說文脚脛也從肉郤聲郤音強略反經文從去俗字也下徒合反考聲踐也從足􂰌聲􂰌音他合反
經中從翕作蹹誤也非踐蹋字也)。

木𥁄(字俱反考聲𥁄椀之大者一云椀無足曰𥁄經作杇非也是俗器也外道女假以木𥁄繫腹謗佛不應用
澡浴之器大杇也)。

祇洹(胡官反梵語彼方精舍名)。

塹中(妻𦦨反園畔小坑也)。

彰露(上音章孔注尚書云彰明也賈注國語云著也考聲顯也毛詩傳云表也說文從彡音所緘反形聲也經文從
邑作障郡邑名也非此用也)。

土塊(枯外反或作𠙽)。

** 大寶積經第一百九卷(賢護長者會第三十九)

嫰花(奴鈍反考聲云小也弱也或作腝)。

牀榻(上狀莊反從木從爿下土合反牀陿而長曰榻說文從木􂰌聲爿音牆􂰌音搭)。

被褥(上皮媚反論語曰必有寢衣長一身有半孔安國曰今之被也顧野王曰被即衾也下如燭反考聲云以繒綵
衣氈曰褥被褥皆形聲字也)。

倚枕(上依里反下之荏反案倚枕者以錦綺繒綵作囊盛耎物貴人置之左右或倚或憑名為倚枕也)。

火浣布(桓管反。俗字也。正作澣。考聲云浣濯也。以足曰澣以手曰漱。劉兆注公羊傳云濯生練曰漱去舊垢
曰澣。經文有從皃作𣴟非也。謹案山海經括地志十洲記神異經博物志抱朴子等皆說南方炎洲有火林山生不燼之
木。其山晝夜大火常然猛風不盛㬥雨不滅。其木皮花皆堪為布。而皮布麤花布細又有火浣獸其形似鼠可重百斤。毛
長三四寸色白細如絲。常居火中烔赤如火。時時出外。夷人以水逐而沃之得水即𣦸取其毛績以為布。彼夷人皆衣其
衣。經有垢污若以灰水洗終日仍舊不能淨。若置於火中燒之與火同赤經二食須出而振之塵去潔白如新因名火
浣。抱朴子曰火浣布凡有三種木皮與花及以獸毛燼音祥盡反也)。

麻紵(除慮反紵細布也形聲字)。

姿態(姉思反集訓云姿儀也字書云姿媚也蒼頡篇云容也說文態也從女次聲經文從心作恣非也且是去聲縱
恣字也乖經意下湯戴反呂氏春秋云態度情皃也考聲云意變無恒也說文態恣也從心能聲也或從人作􃱰也)。

艶美(閻漸反俗字也考聲云體冶而皃美好而長也正體從盇作𧰚經文從色作艷俗用非正字冶音野盇音酣􃱱
反說文盇字從大從血今俗用通從去從皿失之遠矣下美字說文美甘也從大從羊羊進膳也與善同也)。

調謔(香約反郭璞注爾雅云相嘲戲也謔浪也)。

皺眉(莊瘦反經文作皺訛謬不正也字統從芻芻音初于反考聲云皺皮聚也或曰頻眉也說文闕也)。

蹙頞(上即育反從戚足聲下安割反孟子云舉疾首摵頞而相告也考聲蹙聚也小皃也或作嘁􃱲四形皆同蒼
頡篇云頞鼻上騫也說文鼻莖皺也從頁安聲或作齅)。

纖長(上相閻反爾雅纖微也說文細也從糸籤聲也或從女作孅韱音尖)。

踝腕(上華瓦反蒼頡篇云踝在足側聲類云足外附骨也說文從足從稞省聲也下烏灌反俗字也文字集略從肉
作腕說文作𢫪從手􃱳聲􃱳音一活反古文作􃱴鄭注儀云掌節也揚雄云腕握也經文作捥亦俗字也)。

𡝩冶(上夭嬌反毛詩傳曰𡝩少也楚辭云調態𡝩麗也廣雅𡝩𡝩容也毛詩桃之𡝩𡝩女子莊貌也說文巧也從女
芺聲也芺音同上經文作妖俗字從略女玉篇經文並蒲葛反非此義下冶音餘者反考聲云女人變態也周易上繫
曰冶容悔婬劉曰冶亦妖也說文從冫台聲也冫音氷也)。

顧眄(上音固下眠遍反考聲云眄衺視也具見前釋)。

逶迤(上畏為反下以伊反毛詩傳曰逶迤行可委曲其跡也漢書云水曲流皃也迤又音徒何反韓詩云逶逶迤迤
如山如河德之美皃也言象山河之迃曲考聲云緩步徐行也說文並從辵形聲字也辵音丑略反俗呼走遶是也)。

或凴(憑證反音憑字去聲凴几也或作凭經作憑假借非本字也)。

匹偶(繽必反。鄭注禮記云匹偶也。廣雅輩也。毛詩傳配也。爾雅合也。淮南子云五尺者中人之常度也。以五乘八五
八四十成匹。說文四丈也。從八匚匚者曳八牒成匹俗用作疋非也。此俗疋字乃有四者皆古文奇字中是雅字也或音
踈或音䟽或音胥。下偶音五狗反。廣雅偶諧也偶二也陰之數也。鄭注禮記云雙也。賈注國語云對也。說文桐人也從人
禺聲也)。

嫡婦(丁歷反考聲云嫡正長也君也字書云正氶也說文孎也從女啇聲也啇字從帝從口作啻孎音丁角反孎謹
孎也)。

寬壙(上款桓反說文寬屋大也從宀音綿莧聲也下苦晃反毛詩傳曰壙空也說文大也從土廣聲經文從日誤也)。

羹􂓴(上更衡反爾雅鹽梅謂之羹顧野王云和調五味曰羹說文從鬲作羹亦作𩱋􃱵皆古字也下訶各反王逸注
楚辭云有菜曰羹無菜曰𦞦說文從肉寉聲也寉音涸經中作臛謬也)。

秔糧(上古衡反聲類不黏稻也說文稻屬也從禾亢聲也經中從更作粳俗字也下音良孔注尚書云儲食也說文
穀也從米量聲或作糧粮並俗字)。

塵埃(上長隣反莊子云塵埃也說文云行揚土也從鹿從土本作麤古字也從鹿從土今隸書去二鹿略也下埃音
哀王逸注楚辭云埃亦塵也蒼頡篇云垢風揚塵也說文亦塵也從土矣聲也)。

樓櫓(上勒侯反爾雅云形四方高曰臺狹而修曲曰樓說文重屋也下音魯杜注左傳云櫓大盾也以拒戰敵也或
作樐古字也從木魯聲)。

窴噎(上音田下煙結反經文從土作填或從因作咽二字並非皆錯用也說文窴塞也從穴真聲也噎說文云飯窒
也音珍栗反考聲云氣塞胸喉從口壹聲或從食作饐亦同也)。

卑愻(上卑字說文云從甲從左字統云稱甲立於左者卑也會意字也下孫寸反說文愻順也從心孫聲也)。

不完(五官反說文完全也從宀音綿元聲也有作皃非也)。

鞋韤(上核皆反俗用非本字也正體從奚作􃱶集訓云屩也革底而麻系也顏氏證俗音云今內國唯以麻作南土
諸夷雜以皮􂋧及草諸物作之考聲云草鞮也音提下晚發反說文云足衣也從韋蔑聲也或從革作韈今俗
用或從衣從巾從皮作襪袾􃱷􃱸六字韻詮云皆時俗穿鑿作之並不可依據也)。

鞾履(上亦鞵履屬也廣雅謂之甲沙或謂之𩌈䩲皆夷人方言異也集訓作􃱹􃱹鞋也說文闕未知熟是也下履
音里前已見釋曰趙武靈王好胡服相承至今乃為朝服也)。

申縮(所六反韓詩縮𣫍也賈注國語云退也太玄經云止也說文蹙也從糸宿聲也糸音覓)。

走跳(亭遙反)。

卵􃦃(上欒管反下坑角反𡖉皮曰􃱺從𡖉􃱻聲也)。

臂膊(上卑義反從肉辟聲下補莫反俗字也正體從骨從博省聲也經文從月作膊非也)。

腰胯(上腰字從肉下苦卦反經作胯俗字也說文作髁訓云髀也或作𡱼韻英作胯也)。

於糸(彌壁反說文細絲也)。

作繭(堅顯反說文蠶衣也從糸從虫從薾省薾音知里滿經從爾作蠒非也不成字糸字亦不成也)。

小棗(遭老反木果名也經云羊棗也說文重二朿為棗俗從二来作棗誤也)。

蘇摩浮􃱼(下音知梵語也經中自注解云隋言真月)。

脂𦙽(蘇安反腹中脂也二字並從肉)。

髓血(雖􂌯反說文骨中脂也前已具說也)。

髭鬢(上音資下音𣩵並從髟必姚反)。

牢􃱽(上音勞從牛從宀省下五更反字書牢固也從革更聲經作硬俗字也)。

稀耎(上音希下而兖反經文作軟非也)。

脂膩(尼智反說文􃫩也從肉貳聲)。

有甜(牃閻反甘美也)。

蓊鬱(屋孔反下氳律叢林盛皃也)。

控轡(上空貢反毛詩傳云止馬曰控又云引也從手空聲下鄙媚反說文馬轡也從絲從軎軎音衛軎者說文云車
軸頭鑯也象形經從亡作轡非也)。

騗騎(上篇面反考聲云躍以上馬也從馬扁聲也)。

** 大寶積經第一百一十卷(賢護長者下)

圊屏(請精反圊廁也)。

崩倒(上北朋反摧也下當老反仆也)。

箭鏃(上煎綫反說文箭失也本竹名也因以此竹為矢遂呼矢為箭下宗祿反廣雅鏃鏑也說文鏑矢鋒也鏃利也
從金族聲也玉篇音楚角反未詳也)。

毒滴(丁歷反案毒滴者毒藥汁也說文滴水注也說文從水啻聲也經文從帝非也或作滴亦同也)。

喘息(川兖反案喘亦出入息也廣雅喘猶轉也說文疾息也從口耑聲也)。

婆蹉(倉何反梵語也經中自注解了)。

耳璫(音當埤蒼云充耳也釋名云穿耳施珠曰璫耳之寶飾也)。

臂釧(川戀反案釧者以金銀為環莊飾其手足字書云在足曰鋜在臂曰釧鋜音鋤學反)。

喎戾(上苦懷反考聲云口偏戾也說文正體作咼口戾也從口從咼聲下憐結反說文云曲也犬出戶下身必曲戾
故從大經文從系作綟非也綟結也紐也黃色綵也非經義)。

掬滿(弓六反掬俗用非本字正作匊字書在手曰匊說文作臼兩手相對象形字也考聲作􃱾亦作𡷓古字兩手撮
取也皆古字也今通作鞠用引失之矣下滿字從水䓣聲也䓣音與上同說文云䓣平也從􃫮凡五行之數􃫮分為一辰
􃫮兩乎也故從兩)。

搨坐(貪合反釋名云牀陿而長曰榻從木􂰌聲也下坐字說文止也從􃱿省從土作垔古文從二人作坐)。

相揩(苦皆反考聲云摩也從手)。

驥駿馬(遵浚反郭注穆天子傳云馬之美稱也又云迅速也說文云馬之良才也形聲字也)。

刀槊(雙捉反俗字也正作矟長矛也博雅刀矟兵器也經中作𣓞俗字也近代人造出字書元無也)。

斑駿(上補間反說文作辬駮文也聲類從班省從文玉篇雜色也下補角反黑白雜文曰駮也)。

鎔銅(上音容鑠金曰鎔鎔消也)。

鍮石(吐侯反案偷石者金之類也精於銅次於金上好者與金相類出外國也)。

擘裂(上迸陌反廣雅擘分也鄭注禮記云破裂也顧野王手擘裂從手辟聲也)。

利斧(夫武反字書鉞斧也說文斫物斧也從斤父聲今經文作鈇此字有平上二音說文莝斫也字統云莝刃也蒼
頡篇云鈇猶砧也並非此義準經且冝作斧)。

牽挽(上遣堅反說文從冖從牛玄聲冖音覓下萬返反考聲挽引也從牛免聲經從手非也)。

豌豆(捥官反經也不成字不堪依據也)。

** 大寶積經第一百一十一卷

諛諂(羊朱反丑染反具見前釋也)。

羸瘦(上力追反中從羊下色救反俗字也二字並見前釋)。

乞匃(音葢說文從人從亾前已訓釋)。

犛牛(夘包反又音毛亦通前已具釋今經文從犬作猫非也是捕鼠猫兒字不是牛也)。

白挑(眺遙反從手也)。

度量(唐洛反)。

坌以(盆悶反說文塵也或作坋塵污也)。

荷擔(上音何亦擔下也下都甘反說文擔負也從手)。

** 大寶積經第一百一十二卷

阿惟越致(梵語古譯文質或云阿毘跋致唐云不退轉也)。

沮壞(情預反懷恠反具見前釋)。

路迦耶經(梵語此名惡論議正梵音云路迦耶底迦此則順世外道隨順世間凡情所說執計之法是常
是有等)。

檛打(卓瓜反馬策也從木前已具釋)。

易與(移地反下音與說文與字從􃭲与聲也􃭲音余)。

𤡜足(一閻反下文無猒亦同)。

擾動(而沼反擾亂也從手夒聲也夒音奴刀反夒者獸名立字形之本意也篆書取勢分頁下兩點兩邊垂下左右
從止已下從夂作夒遂與憂字上下相似後因草書務從省略寡聞之士不曉本字便相效從憂故有斯謬此失之由其
來遠矣哀哉實難改正也頁音頡夂音雖也)。

悲嗥(胡熬反說文嗥咆也案嗥亦大哭也從口辠聲本字從白從夲夲音淊經文從自從辛作辠非也乃是古文罪
字也)。

椎胷(上長追反從木下音凶從肉以拳椎𦡚也)。

紹尊(時遶反爾雅紹繼也謚法云遠繼先位曰紹從糸召聲召字從口刀也)。

蒼蠅(蒼字經文作螗非也無此字下翼繒反方言云自關而西謂之蠅說文云蟲之大腹者從虫從黽黽音猛也)。

栲掠(上音考考聲云捶也打也經文單作考聲下音略又音亮正字辯或云搒也笞也考聲拷擊也強取也從手從
京或作剠也)。

馳騁(勅領反杜注左傳云騁馳也走也廣雅奔也說文直驅也從馬𦥚𦥚音匹丁反從由從丂經文從􃯸作騁非也
丂音考也)。

逐塊(上逐字說文從豖豖音丑錄反經從豕作逐非也豕音始下苦外反或作𠙽)。

𢤳𠆴(胡外反又古外反並通下拏効反前已訓從市從人經作丙不成字)。

𢤱戾(上祿董反下音麗也)。

噎塞(燕頡反經作咽非也說文從口壹聲也)。

憎惡(烏固反)。

癰瘡(上音邕下測霜反或作創)。

除鬀(天帝反俗作剃削髮也)。

鬚髮(上相踰反說文作須會意字也兩字並從髟髟音必遙反並轉注字也)。

稱此(尺證反下同也)。

漂沒(匹遙反水漂也)。

藥囊(乃當反袋也有底曰囊也)。

坏船(普盃反瓦器未燒曰坏從土從盃省)。

** 大寶積經第一百一十三卷(寶梁會)

恭恪(說文肅也從心共聲也下康各反孔注尚書云恪敬也說文作愙從心客聲也)。

聽著(體經反尊許卑下文聽服我聽等準此音下張略反)。

矬陋(才戈反廣雅矬短也下婁豆反王逸注楚辤云陋小也顧野王云醜皃也說文阨陿也從阜􃬚聲或單作􃬚)。

蚩笑(上齒之反廣雅蚩輕也亂也韓詩云志意和悅皃從虫從㞢經作􂗙非也說文作𣢑𣢑戲笑皃也下肖曜反古
今正云笑喜也說文闕文字釋要云從竹夭聲俗從犮誤也村叟愚夫隨情妄說甚無憑)。

涕唾(上天計反下土貨反從口從埵省聲)。

離阸(鸚革反考聲云限礙也隘也從阜戹字從戶從乙今俗從厂從已作厄誤也錯已久矣經文多從木或從手作
扼字書把頭也非此義)。

捫淚(上沒奔反考聲云拊持也摸也案捫亦拭也從手門聲也下力􃲀反廣雅涕泣淚也從水戾聲也)。

摶如(唐欒反鄭注禮記云搏固也考聲握也廣雅著也聲類捉從手專聲也專字從寸叀聲叀音專也)。

糟滓(上早勞反鄭注禮記云糟醫酏不泲音濟酏音以泲者曰清不泲者曰糟說文酒滓也從米曹聲下淄史反考
滓穢也說文澱也從水宰聲也或作䔂亦同澱音殿)。

門篋(謙葉反盛經書箱篋也從竹匧聲也匧音同上從匚音夾聲也夾音甲)。

拘攔荼(梵語西國花名也其花紅赤色皃鮮明其體堅鞕猶如木石其氣臰穢猶若􃲁塗不堪逼近也)。

麁獷(瓜猛反獷惡也)。

生稗(蒲賣反草名也似穀而非穀曰稗也)。

穟生(音遂韻英云禾穎也或作穗遂穎音營頂反)。

逋生(補謀反顧野王云遲晚後生也從辵甫聲或從補作𨗗辵音丑略反)。

肌肥(上記冝反考聲云皮肉也從肉几聲下費微反字書􃫩肉盛也從肉從妃省聲)。

創疣(下音尤考聲云皮上風結也贅肉也或從肉作肬俗呼為隆侯子等)。

倩他(清性反韻英云假借他人力名為借倩也)。

脩治(音里亦作修理因同)。

鞭打(必綿反桂菀珠叢云以皮革罸罪人謂之鞭說文駈馳也從革便聲也)。

謫罰(上張革反考聲云謫亦罰也從言從啇俗作謫下罰字上從网言從刀經從四誤也)。

釘磔(張革反據經合是磔字今經中書挓字諸字書並無此字未詳其音且書磔字也)。

􃲂丸(方問反或作𡐢並通經作糞非也古文作𡊅說文作􃲃此二古字皆正時人罕用玉篇云糞棄也穢也前已解)。

** 大寶積經第一百一十四卷(寶梁下卷)

齊幾(齊祭反限齊也下音紀說文從𢆶從成也𢆶音幽)。

麞鹿(上音章有角曰鹿無角曰麞小鹿也)。

諛諂(經文多作諭非也音喻去聲於文不順也)。

漱口(霜救反又音桑奏反並通韻英云以水洗蕩口也從水欶聲欶音蘇侯反)。

淨滌(音犾洗也)。

糞掃(下桑到反俗字也納衣名也從帚省聲也經文從手作掃借用也)。

鄣風(掌羊反禦風地障也從阜)。

曰㬥(蒲冒反日炙也說文晞也從日出從廾廾音拱拱者象二手匊物也下從米作㬥會意字也㬥義已足經文從
田從恭又旁加日作􃲄非也字本有曰今變作田一錯下又變為恭非㬥之義強加一日惑之甚矣濫已久矣)。

蚊虻(上音文下莫耕反並嚙人飛蟲也)。

蟆子(音莫糞中微細飛蟲子蚊子類也)。

浣濯(音濁洗也)。

善綴(追芮反賈注國語云綴連也說文合著也從糸叕聲)。

善縫(奉蒙反廣雅縫會也說文以針紩衣也從糸逢聲也)。

綻壞(宅限反考聲云縫解也或從衣作䘺說文作袒從衣旦聲也)。

金縷(力禹反說文縷綫也從糸從婁省聲)。

輕躁(早到反賈注國語云躁擾也顧野王云動也鄭注論語云不安靜也說文作趮從𡗱喿聲也)。

𢢣怠(上音戒下音大)。

** 大寶積經第一百一十五卷(無盡慧菩薩會)

跋陀婆羅(梵語賢劫中菩薩名也唐云賢護也)。

波利質多俱毘陀羅(梵語唐云圓生案俱舍論云忉利天宮城外東北有圓生樹高百由
旬是三十三天受慾樂勝處其樹花開香氣順風能遍百踰繕那逆風猶能薰及五十由旬以樹枝遍故也)。

稠林(長流反廣雅稠穊也蒼頡篇云眾也說文多也從禾周聲也穊音記次有諸花名此國並無多不譯出已於經
初具解釋訖也)。

** 大寶積經第一百一十六卷(文殊師利會)

金磺(古猛反說文錭䥫樸也或作礦或作𨥥經文作丱古字)。

鎚打(墜追反打䥫鎚也重八斤)。

治打(上音持)。

皰初生(蒲皃反說文面生氣也案經云皰者皮起欲生花也經作胞音包錯用也)。

暎澈(纏列反考聲云水清澈也從水從育從支作澈經文從彳從去作徹誤也)。

** 大寶積經第一百一十七卷(寶髻菩薩會竺法護)

淳淑(上常倫反下時六反前已具釋也)。

逮成(唐柰反韻英逮及也經作逯非也逯音祿逯逯行迫也甚乖經義也)。

那術(梵語虜質正云那庾多數法也)。

瘳愈(上丑留反孔注尚書云瘳羌也下瑜主反或作瘉考聲云病瘳曰愈)。

鉤瑣(桑果反菩薩名也)。

溥首(音普從水專聲亦菩薩名也專字從甫從寸也)。

耎美(而兖反考聲云耎弱俗作軟非也經文作濡錯用本而朱反非經義)。

撻沓和(乾闥婆也)。

阿須倫(阿修羅也)。

迦㽜羅(金翅鳥也)。

摩陀羅(緊那羅也)。

摩睺勒(摩睺羅伽也如上諸天梵名虜拙之極也自佛法東流翻譯之中西晉譯最拙)。

无央(於良反經作鞅非也)。

寶髻(音計鄭注儀禮云結髻也今經文作結非也)。

消冥(莫瓶反說文從冖從曰從六前已說經作冥非)。

閑暇(音夏字書暇猶閑也從日叚聲)。

棄捐(上音弃下恱玄反韻詮捐亦棄也從手肙聲也)。

𡕆瑕(上音意考聲云𡄻哀痛聲也從壹從欠從口有從恣作懿俗字壴音竹句反)。

憺怕(上談敢反下普白反考聲憺靜也怕安也足也並從心經從水作澹泊非經義也)。

族姓(叢斛反經從手從矣作挨非也不成字也)。

恂恂(思巡反王肅注論語云恂溫恭皃韻詮順也郭注爾雅云恒懺悚也)。

不佼(爻教反考聲云佼學也像也或作效斅俗作傚經文作校誤也校尉戎官名也又音教非義)。

節節解(革買反音賈者非也)。

猗著(於譏反古人僻見錯用字也準據前後經文合是依字經云身心無依又云無所依著又云不依今世又云不
依言辭等今並書猗字錯之甚也說文云猗者犗犬也殊非此義多是筆授之流寡學文典避私諱借書此字身宜改從
依正也)。

駛水(師事反韻英云急速也從馬史聲)。

泛流(芳梵反泛浮也從水從乏或作汎下流字從水從云從川作流經作流略也)。

殃釁(忻覲反韻英云釁罪也考聲釁隙也說文祭也從爨省從酉分聲因草隸書變分為􃲅訛也又變酉分􃲅為且
作舋遂相承作舋非也失之遠矣爨音倉亂反􃲅音標也)。

創病(楚霜反或作瘡俗字)。

這起(上言件反字書這迎也案此這字亦是僻用也但直云迎起或云迎或云􃲆起於義何傷而乃曲求用此僻文
強書這字徒自矜衒博識多聞詿誤後學轉讀尋覽之流無不驚眴也或也小人自矜拙為筆授非君子之見也)。

薄尠(旁博反說文從草下先剪反韻英尠少也)。

短命(今經文從木作梪非也梪音豆說文梪祭器也前後數處經義合是短字乃書梪字殊不相當察此前文乖錯
甚眾何者只如依書倚字族字從手從矣憺怕並從水作諛遂書諭諂上音喻下音諂辟僻甚多不能繁述此等並是筆
授之士寡學所以經文質朴用字乖錯不可緘言)。

蚑行(音企)。

喘息(川兖反)。

跪拜(虧韋反也)。

饕餮(上音淊下音䥫杜注左傳云貪財曰饕貪食曰餮或作飻也)。

癖者(卑亦反蒼頡云不能行)。

** 大寶積經第一百一十八卷

俞旬(庾朱反梵語訛略不妙也古曰由延或曰由旬或云喻闍那皆不正也梵音云踰繕那西域記云王軍一日行
程三十里也)。

玄迴(熒頴反爾雅迥遠也從辵冋聲也冋音與上同經文從向非也)。

岨邃(上莊所反考聲云山石不平也亦作阻阻險也下雖醉反韻英云深遠也從穴遂聲也)。

抄掠(楚孝反字書抄字奪也下力約反取也劫也)。

食啗(唐濫反考聲云以食飲人也說文臽食也從口臽聲也臽音陷經中從敢作噉俗用非正體上食字說文從亼
精入反從皂彼立反若從良作食者俗字)。

門閫(苦本反鄭注禮記云門限也經文從木作梱說文門橛也乖經意也)。

惡𤡜(烏固反往焰反)。

窓牖(由酒反考聲云穿壁以木為交𤗉也從片)。

茵蓐(上音因鄭注禮記云茵亦蓐也玉篇云虎皮蓐也說文云車上重席也從草因聲也或從革作鞇下音辱郭璞
云蓐者虎皮也聲類蓐薦)。

綩綖(上音宛下音延經云綩綖者花氈錦褥舞筵之類案禮傳及字書說綩綖乃是頭冠綺飾也甚乖經義亦宜改
作婉筵二字以合經義也)。

粗舉(在古反鄭注禮記云粗麤也顧野王云粗略也)。

撮上(竄𢲻反考聲云手撮取也從手)。

坋之(盆悶反或作坌字書云塵污也)。

捷辯(潛葉反考聲云捷慧也疾也速也健也從手疌聲或草作􃲇訓用亦同)。

儔匹(長流反儔亦匹也從人壽聲也經文從田作疇也匹字又下從人作疋兩字俱非也)。

** 大寶積經第一百一十九卷(勝鬘夫人會唐流志譯)

憍薩羅國(梵語也不求字義經自釋云無鬪戰城即中天界也)。

尋繹(音亦廣雅繹終也說文抽􂋧也方言繹經也卷舒也)。

蔽於(卑袂反)。

逾彼(庾朱反字書逾越也亦作踰訓用同也)。

** 大寶積經第一百二十卷(廣愽仙人會唐流志譯)

拘抧羅鳥(鷄以反已釋)。

迦陵伽鳥(上薑佉反並是梵語國鳥名也此經初已具釋訖)。

林藪(蘇走反字書云草澤也鄭注禮記云澤無水曰藪也)。

那剌陀(羅葛反梵語仙人名)。

蓬髮(蒲蒙反髮亂如蓬也)。

卻粒(上羗略反說文從卩音節谷聲強略反經從去俗字也下力邑及說文粟曰粒)。

蹲處(上音存下昌與反從虍虍音呼從夂音雖從几經作處俗字也)。

傾悚(粟勇反戰懼也)。

白繩(時仍反白線也)。

枯燥(桑到反燥乾也)。

三拒木(音巨亦曰三岐杖可長二尺許一頭如橛一頭有三股股長三二寸隨身道具用承水瓶案西國淨
行婆羅門皆其遵奉圍陀戒行每持瓶洗淨滌除形穢以此三拒木插於地於歧上橫安水瓶令涓涓自承以洗手也彼
國學士遊方訪道者持三歧木瓶鉢隨身也)。

賒羯羅(上音奢梵語訛也正梵音爍羯囉天帝釋之異名也是其教主隨主立名也)。

面皺(鄒瘦反)。

擡眉(音臺尊者眉長覆眼故以右手舉之也)。

携持(慧圭反俗字也正體作攜從手巂聲也音與上同因草書變體從乃非)。

蝦蟆(上音霞下音麻水蟲也青蛙類也)。

䲭鳥(上叱支反鳶鳥也或作鵄鴟𨾽說文佳亦鳥也訓用互通經文作蛭非也蛭音質非經義)。

苷蔗(上音甘下之夜反或作蔗蚶草煎汁為糖即砂糖蜜綟等是也)。

蒲匐(下朋北反肘膝行俯伏申敬之極也)。

尼拘陀(梵語西國中名也此樹端直無節圓滿可愛去地三丈餘方有枝葉其子微細如柳花子唐國無
此樹言是柳樹者非也)。

雲涵(含紺反涵澹者大雲敷布)。

壕壍(上晧高反考聲城池下也下僉焰反城下長坑下)。

糧貯(上力薑反說文云儲食也杜注傳云貯稸也蓄藏之也說文貯積也從貝宁聲也)。

隄防(上丁奚反下音房)。

風濤(唐勞反大波也)。

黿鼉(上音元大鼈也從黽音猛元聲下音陀山海經云江水多鼉郭璞曰似蜥蝪而長大有鱗其皮可以為鼓毛詩
有鼉鼓是也從黽𠹈聲𠹈音那)。

鯨鯢(上渠迎反說文云海中大魚也淮南子云鯨魚死而彗星出左傳云大魚也許叔重曰魚之王也或作䲔下音
霓杜注左傳云雌鯨也說文刺魚也並形聲字)。

作繭(堅顯反說文蠶衣也從糸從虫從芾省經文作蠒俗用不成字)。

纔七日(藏來反韻詮纔僅也從糸從􃲈從兔糸音覔􃲈丑略反兔音吐也)。

皯䵴(上剛懶反下藏鄧反通俗文作𤿧面黧黑曰䵴考聲面上黑子也顏氏證音云今內國云𤿧音贈或作䵟􃲉俗
字也)。

壓地(上音鴨考聲云鎮也㒂也又音黶葉反填壓也填音珍也)。

姝麗(上齒朱反毛詩傳云姝美色也說文姝好也方言云趙魏燕代之間謂好為姝從女朱聲也)。

輻轄(上音福考聲云車轑也音遼顧野王云湊轂張輞者也下音黠顧野王曰車軸兩端鑯也說文車聲也一云轄
也或鎋亦同)。

轅軶(上音袁車前雙轅也說文轅輈也鄭玄注考工記云輈轅也方言云楚衛之間謂轅曰輈音肘留反下為厄經
作軛俗字也鄭注考工轅端厭牛領木也俗呼車格訛也從車戹聲戹字從戶乙俗作厄非也)。

絡繩(上音洛)。

髑髏(上音獨下音婁人頭骨也)。

腸肺(上音長白虎通云大膓小膓心之府也蒼頡篇膓道也從肉易聲下妃惠反白虎通云金之精金藏也)。

心脾(婢彌反士藏也白虎通云土之精也色黃從肉)。

肝𦝩(上音干木藏也下為偽反俗字也正單作胃白虎通云胃者脾之府也從肉又象形字也)。

摶􃱀(徒欒反從手從專已見前釋也)。

鵄吻(上齒時反下武粉反春頭瓦獸飾也吻口也象鵄喙也字書云以壓天大喙音吁衛反)。

藻飾(遭老反考聲云彩色也文章也從草從水喿也下昇翼反考聲飾裝也彫也修也廣雅著也說文刷也從巾飤
聲也)。

眺望(天吊反韻詮云遠視也應邵注漢書云眺亦望也說文目不正也從目兆聲也)。

軒檻(上香言反下咸監反韋照注漢書云軒檻樓板也)。

凋顇(上丁遙反杜注左傳凋傷也賈注國語云凋弊也說文半傷也從氷下情遂考聲云顦顇瘦惡貌也)。

㽄破(先奚反或作廝作嘶考聲云破聲也)。

龕室(坎含反考聲云鑒山壁為坎也說文龍貌從今從龍俗從合誤)。

剎柱(音察幡竿也)。

吟嘯(肖曜反鄭箋詩云蹙舌吹而出聲也韓詩歌無章曲曰嘯或作歗也)。

讌會(烟見反考聲歡讌也或作宴飲讌聚會也)。

好憙(呼奧反希意反)。

流涎(上流字上有點為正也下祥延口液也)。

摩捼(奴和反說文摧也又云兩手切摩也從手從女禾聲也)。

聳然(栗勇反郭注云聳竦也音字書毛䜿也從耳從聲也)。

傭長(勅龍反經文從片作牖非也)。

垂皺(鄒瘦反韻詮云皮不展也說文皮聚也從皮芻聲也)。

黧皯(上音离下􃲊􃲋反考聲云黑而黃色也又音犁聲訛)。

耏毛(音而考聲云頰邊毛也或作髷從彡而聲也)。

黃毯(他感反或作毯考聲云纖毛為之出吐蕃)。

清泠(歷丁反)。

合􃲌(呼昆反樹名也其樹至暮其葉自然兩兩相合明旦方開晝開夜合故名合昏也)。

雜糅(尼胄反韻詮糅亦雜也說文從米柔聲也)。

彌樓山(即須彌盧山也皆梵語訛轉也唐云玅高山或云玅光山)。

填壓(上知斤反經作鎮去聲誤也下黯甲反或作押)。

呼噏(𩐗邑反考聲云內氣也飲也或作吸或作歙並通也)。

碼碯(石寶名也上音馬下音惱)。

鞞鐃蠃鼓(上陛迷反鐃音拏㕛反次盧禾經作蠡俗用非正體)。

幰網(上香偃反釋名云車幰所以禦熱也聲類車縵也)。

方整(征郢反齊也)。

臺榭(夕夜反郭注爾雅云臺上起屋也又云無密室謂之榭也)。

花朵(上花字經作華非也下多果考云冕前旁垂者或作朵也)。

網􃲍(柳舟反冕前後垂珠曰􃲎經文作旒略也從玉流聲)。

踐踏(上前甸反下談納反)。

櫨拱(上音盧下會勇反)。

繪以(音會孔注尚書云會畫以五彩曰繪鄭注論語云繪畫也或作繢也)。

因陀羅(梵語也帝釋異名)。

肚不亞(上徒戶反腹也下鳥嫁反經作𢇁草書也不成字)。

伊跋羅象(梵語也此象王名天帝釋常所乘有大神通)。

暉艶(閻猒反俗字也正體從盇作𧰚盇字從大從血音合也)。

脃草(詮歲反從肉從絕省經從危非也)。

旒鎖(桑果反)。

嚬妒(毘民反蹙眉也妒音都固反鄭玄云害色曰妒從女從戶經從石或從后並非也)。

驕倨(居御反慠慢也)。

惶遽(渠御反韻詮云急速也)。

颯便(三匝反疾風也或作颯也)。

萎顇(上音委為反下情遂反)。

銜啄(音卓說文口從豕丑綠反經從豕非也)。

掉舉(上亭曜反經作桃非也下舉字下從手經作才亦手字也)。

歔欷(上音虛下音希王逸注楚辭云啼貌也何休注公羊傳云悲也並形聲字也)。
一切經音義卷第十五



一切經音義卷第十六

大唐翻經沙門慧琳撰

  
  * 
音大方廣三戒經三卷　慧琳
無量清淨平等覺經二卷　玄應
阿彌陀經二卷　玄應
無量壽經二卷　玄應(已上一帙)
阿閦佛國經二卷　玄應
大乘十法經一卷　慧琳
普門品經一卷　玄應
佛說胞胎經一卷　慧琳
文殊師利佛土嚴淨經二卷　玄應
大聖文殊佛剎功德經三卷　慧琳(已上一帙)
法鏡經二卷　玄應
郁迦羅越問經一卷
幻士仁賢經一卷　玄應
決定毘尼經一卷　慧琳
後譯三十五佛名懺悔一卷　慧琳
發覺淨心經二卷　慧琳
須摩提女經一卷　慧琳
須摩提菩薩經一卷
阿闍貰女阿術達經一卷　慧琳
離垢施女經一卷　玄應
得無垢女經一卷　玄應
優填王經一卷　玄應
文殊所說佛境界經一卷　慧琳

已上二十三經三十四卷同此卷音。

* 大方廣三戒經
** 上卷慧琳撰

雜穀(上才合反前音義第八卷中已具釋說下公屋反字統云穀續也穀名百數惣歸於五所謂稷黍豆麥麻也稷
屬謂之穗穀黍屬謂之散穀豆屬謂之角穀麥屬謂之芒穀麻屬謂之樹穀故謂五穀說文穀者百穀之惣名從禾殼聲
也)。

貘豹(上音陌山海經云南山多貘豹郭璞曰貘似羆而小黃黑色毛有光澤能食銅鐵出蜀中爾雅貘白豹也說文
從豸經文多脫此貘字今勘梵本有故加之准文勢合有下包貌反說文獸也似虎團文黑花而小於虎亦從豸豸音雉
豹並形聲字也)。

𤉢馬(上祥養反山海經云禱過之山多犀􃪃郭璞曰獸之最大者也色或青或白長鼻似豕大者牙長一丈小者猶
長五尺此獸性妒說文云三歲一乳象形字也)。

羱𦍞(上虞袁五官二反並通爾雅羱羊如吳羊郭璞云似吳羊而大角山羊也經文作𦍘非也下丁奚反毛詩傳曰
羝羊牡羊也廣雅雄也吳羊牡者三歲曰𦍞並形聲字也)。

鸜鵒(上具愚反或作鴝下音欲案􃀴鵒似反舌鳥觜上眼前有毛角兩翼斑白為異也一名寒皐)。

鴝𩿦羅(上音俱下經以反俱􂧎羅者梵語西方鳥名也此鳥能為美聲令人樂聞俗號好聲鳥也)。

鶡鷄(上音曷山海經云暉諸之山多鶡鷄郭璞曰似雉而大青色頭上有毛角若鬪一死乃止野鷄也形聲字也)。

鵰鷲(上音鵰下音就前音義第二卷大般若中以具釋也)。

遮沙(梵語西方鳥名也此國無此鳥)。

茹食(如翥反禮記食鳥獸之肉曰茹飲其血茹其毛肉也)。

緊祝迦(梵語寶名也上經引反下終宍反古譯或云堅叔迦)。

毘醯勒(馨奚反西方果樹名也今毘梨勒是也)。

豫樟(下音章豫樟大木也南中異物志云生七年方知若作船必與龍鬪)。

牛棘(矜力反西方花榭名也說文從二朿經從二來非也)。

搆牛(古候反以手搆捋牛乳也捋音鸞括反詩曰薄奇將捋也搆捋二字並從手)。

花鬘(馬班反假借字也本音彌然反今借為鬘花鬘者西方嚴身具也以線貫穿草木時花暈以五色無問男女加
於身首以為嚴飾猶如綬帶)。

柔䎡(而兗反經作𣽈非也下文並准此也)。

清泠(下歷丁反清泠水澄淨皃說文從水令聲經從氷非也若音勒打反非經意)。

其鬚(相臾反蓮花蘂也正從彡作須)。

巢窟(上柴㕛反說文鳥在木上也象形字也經從果非也下困骨反杜注左傳窟土室也說文從穴屈聲有從宀非
也)。

家靜(上音情亦反古字也說文作𡧯)。

馳騁(下恥郢反杜注左傳云騁奔也說文直驅也從馬𦥤聲𦥤音匹笄也)。

戲弄(上虛記反說文從戈䖒聲䖒音許冝反經從虛非也下祿慟反說文玩也戱也從廾從玉廾音拱)。

** 大方廣三戒經卷中

撾打(上竹瓜反說文撾捶也打也從木過下得冷反說文擊也掊也從手丁聲)。

枷鎖(上音加下桑果反玉篇連還也說文云鎖錮也從金𧴪聲𧴪音同上經文作加璅二字並錯書)。

生莿地獄(雌漬反韻英云木芒也俗字也正體作束廣雅刺箴也亦作刺皆正也或作茦亦作策皆非正
體從刀茦聲也)。

老耄(毛抱反韻英云耄老也禮記八十九十曰旄音與上同鄭注云耄惛忘也說文從老毛聲)。

貣財(上湯勒反集訓云假借於人曰貣說文云從人求物也從貝弋聲弋音翼)。

嚬蹙(上毘寅反下酒育反集訓云頻眉而蹙頞瞋怒貌也考聲皺眉蹙鼻怒目瞋也說文蹙字從戚音青亦反足聲
也皺音則救反頞音安葛反)。

販𧷓(上發万反字統云買之賤𧷓之貴朝買而夕𧷓)。

嫉妒(上音疾下都固反王逸注楚辭云害賢曰嫉害色曰妒說文婦妒夫也並從女疾戶聲也經從后作姤非也)。

貯聚(猪呂反杜注左傳貯舊也蓄藏之也說文藉也從貝宁聲也下從裕反何注公羊傳聚𣫍也賈注國語集也說
文會也從乑取聲乑音吟從三人也)。

箱篋(下謙葉反鄭注禮記篋㨔也㨔音咸說文箱類也篋亦笥也古文作匧從匚音方夾聲)。

矛剌(上母侯反說文酋矛也長二丈案此說是用古尺即今尺之丈六也案矛字象形即今槍槊之類也或名為𥎞
下此恣反爾前已釋也)。

阿練兒(梵語古譯虜質不妙也亦云阿蘭若唐云寂靜處)。

滓穢(上緇史反埤蒼作䔂說文滓澱也下於衛反博雅荒蕪也從禾說文從草)。

財賄(下灰猥反爾雅賄財也)。

罵詈(上麻嫁反下理稚反說文二字互相訓並從𠕀𠕀猶罪也)。

椎鍾(長追反說文擊也從木隹聲)。

唌唾(上祥延反俗字通用正體從水從欠作㳄說文口液也或從水作涎亦俗字也下土臥反釋准上從水垂聲也)。

視睞(下來岱反疑此字傳寫錯准經義合是瞬音水潤反)。

濃厚(匿龍反說文云露水多也或從酉作醲說文云厚酒也形聲字也)。

謫罰(上陟革反毛詩傳相責也杜注左傳謫譴也方言怒也說文罰也從言商省聲也下煩韈反說文罪罰也罪之
小者未以刃殺但持刀罵詈則應罰也從刀從詈會意字也)。

關邏(上古頑反鄭注周禮云關者界上之門也說文以木橫持門戶也廣雅關塞也從門作𢇇聲𢇇音與上同經從
弁作閞非也下羅馱反字書邏遮也韻略云遊兵俻宼險徑鎮戍之所也)。

** 大方廣三戒經卷下

阿耆利(耆音祇梵語虜質不妙或云阿闍梨唐言云教授師)。

胞想(詮歲反廣雅脃弱也說文云肉䎡易斷也從肉從絕省經從危作脆非也)。

捫摸(上音門下音莫詩傳云捫摸猶以手撫持也並從手形聲字也)。

我弄(上我字從手從戈會意字也從禾者非也下籠慟反前上卷已具釋經從手作挊非也)。

蝗蟲(上胡光反爾雅食苗心曰螟食葉曰螣食根曰蟊食節曰蠈說文四種雖異名皆蝗蟲也廣雅螽蝗也形如負
螽其實各別顏色大小不相似也故有蝗螟蟊蛾之異名也蝘一殄反又音偃音恃蟊音莫侯反螽音終螟音冥蠈音賊
蜮音虢螻蟈也)。

不懈(音戒諸字書並無嫁音也)。

聾瘂(上祿東反下烏賈反前般若音義中已具釋不能重述經從口作啞非也)。

應擔(答甘反廣雅擔舉也字書擔負也或作擔從人並通從手詹聲詹音占從木者非也)。

離搏(補各反搏雅搏繫也鄭注考工記云搏拍也玉篇拊也說文索持也從手專省聲專字從甫從寸從專非也)。

疽惡(青余反司馬彪注莊子云浮熱為疽不通為癰說文從疒且聲且音子余反從日下一也)。

繚綟(上力烏反下蓮結反經文脚繚綟者脚曲不端直也亦云不正並從糸形聲字糸音覓)。

聾騃(崖解反蒼頡篇騃愚也集訓云癡也說文從馬矣省聲)。

勿觸(衝燭反廣雅抵􃲏也經從牛作𧢻俗字也)。

輕躁(下遭澇反考聲云急性也動也擾也疾走也或作趮同從足喿聲)。

沫拌(上漫鉢反下盤滿反考聲云留止也以此與彼相和攪曰拌從手半聲)。

㰆囊(上音敗下諾郎反蒼頡玉篇𩍁囊吹火具也或從革作𩍁或從韋作𩏕並通經作排非也)。

以鍜(都亂反鄭注禮記鍜捶也蒼頡篇椎也說文小冶也掫鍜也從金叚聲叚字從殳從鴗省聲也掫音丁葉反也)。

鎚鉆(上直追反考聲云打䥫鎚也或作槌亦作椎並通下儉嚴反說文鉆䥫鋷夾取物也從金占省聲經文從甘
作鉗䥫枷也非此用者也)。

姝特(昌朱反毛詩傳曰姝好也說文從女朱聲下騰得反文頴注漢書云特燭也說文特牛父也從牛寺省聲)。

聡黠(上倉紅反尚書聽曰聡必微諦又曰聡作謀所謀必成經中從忩作聡俗字也下閑八反考聲云黠利也方言
􃲐魏之間謂慧為黠說文從黑吉聲也)。

* 無量清淨平等覺經
** 上卷

牛飼(音寺桂苑珠叢云飼與畜食也古今正字從食司聲也經文從口作呞俗字非也)。

瘦短(端管反蒼頡篇云短促也說文不長也從矢豆省聲也經文從手作𢭃非也不成字也)。

寶珥(如志反蒼頡篇云施珠於耳曰珥即耳璫垂珠也說文從玉耳聲也璫音當)。

蠉飛(上血緣反亦作蝝皆正體字也公羊傳曰蝝即蠉也始生曰蝝長大曰蠉劉歆說云蚍蜉子也董仲舒云蝗子
也聲類虫飛皃說文蟲行也從虫睘聲也)。

𧏦動(閏尹反顧野王云䖵蟲蝡動是也蝡亦動也字書云無足而行曰𧏦動說文從虫耎聲也)。

錠光(音定)。

崖底(雅皆反說文山高邊也從屵音五割反圭聲也經文作崟書誤非也)。

焜煌(上胡本反下音皇說文焜煌光暉明盛皃也左形右聲也)。

征彸(上之盈反下之容反方言云征伀惶遽皃也廣雅屏營征伀趍走皃也亦形聲字也)。

項很(上學講反下痕墾反兩字並上聲字賈注國語云違戾怨恨也言很戾之人強項難迴名為項很從彳艮聲)。

𤯝瘦(上生耿反杜注左傳云𤯝灾也賈逵云病也釋名云瘦𤯝猶痟瘦也經文作省借用非本字也)。

糜盡(媚悲反俗字也王注易云糜散也廣雅壞也說文糜碎也正體從米作􃲑形聲字也)。

天拘蝅(上音俱下藏含反梵語天花名)。

其柄(兵命反顧野王云柄本也賈注國語權也說文柯也從木丙聲正體從秉作㨀形聲字)。

􃲒樓亘(上音合下罔蹬反梵語不求字義菩薩名也)。

** 無量清淨平等覺經下卷

有鉉(玄犬反王弼注易云耳空以待鉉桂苑珠叢云鉉鼎繫也鼎耳也)。

戾亮(上力計反下力丈反上從高省下從几古人字也)。

駛㤂(上師吏反蒼頡篇云駛疾也馬行皃也形聲也經文從夬非此用也下急字說文編也促遽也從心及聲也)。

荖跌(上廁師反又音倉何二反並通下田頡反考聲參荖不齊等也王注楚辭云蹉跌不能盡力也說文差貳也不
相值也許叔重注淮南子跌仆也方言偃地曰跌二字並形聲字也)。

世事譊譊(女交反歸藏言語譊譊顧野王云譊譊猶讙呼也說文恚呼也從言堯聲說亦𧺆也)。

屏營(上並冥反下唯熒反案屏營猶徘徊也廣雅屏營若征伀也惶遽也)。

稸氣(丑六反孔注尚書稸積也顧野王稸聚也形聲字也經文有從心作慉非也慉音許六反)。

各勵(力滯廣雅勵勤也爾雅免也埤舊強也說文勉力也從力從厲省聲也厲從䘍音勅介反)。

抵突(上丁禮反大戴禮云抵猶推也考聲拒也說文觸也從手氐聲也氐音同上也下徒鶻反王逸注楚辭云淩也
韻詮云衝也說文犬從穴中忽出從犬在穴中會意字也)。

摠猥(宗董反考聲云都也攝也經作捴俗字也下烏賄反賄音灰每反猥濁也從犬畏聲也)。

洒除(先禮反廣雅滌也亦作洗義同餘音不取)。

尫狂(枉王反正體本作尤象形今俗用加王作尫形聲字也韻銓尫弱也通俗文云短小曰尫說文跛曲脛也俗音
鳥黃反聲轉訛)。

眄睞(眠見反說文眄邪視也從目丐音同上下來岱反蒼頡篇云童子不正內視也從目來聲或作䚅也)。

辜搉(上古胡反說文阜也從辛古聲經從羊作辜不成字案辜亦固也下音角或作較考聲權專略其理也從手從
寉經文作較亦同通用也)。

喫酒(輕亦反謂喫噉也從口契聲也)。

魯扈(上魯字上從魚下從日下胡古反鄭注禮記扈偃蹇自大也上林賦亦縱橫行也漢書音義曰扈謂跋扈縱恣
也說文從邑戶聲也)。

睢𥃳(血閨反下勖俱反聲類睢䂄大視也顧野王云睢𥃳驚速之皃說文仰視也二字並從目佳亐皆聲也)。

㴳澒(莫董反下胡孔反謂無知也通俗文云埿塗謂之㴳澒經文作蒙空非也)。

湔洒(子仙反下西禮反字林湔謂洗浣也洒亦濯也並從水形聲字)。

𣦢蹇(上必亦反韻略𣦢跛不能行也說文從止辟聲也下揵偃反說文蹇亦跛也從足從騫省聲也)。

* 阿彌陀經
** 上卷玄應撰

阿彌陀(梵語佛名也唐言無量光也)。

末坻(上蒲鉢反下坻音丁禮反經作互非正)。

不迺(音乃亦梵語也)。

揭質(上居櫱反梵語也)。

甄脾坻(音堅欠婢彌反亦梵語也)。

須𢱚(上相俞反下音風梵語也)。

羅倪(音藝亦梵語文云霓)。

鳩蠡(音禮梵語下同)。

軷陀(盤沫反梵語也)。

扈斯(胡古反並梵語)。

滑歧(上還拔反下音祇梵語)。

賓􃲓(音侯)。

陀遬(送木反)。

篩邪(音史梵語字從竹)。

薜荔(上毘袂反下黎第反梵語餓鬼惣名也)。

雄傑(軋孽反毛詩傳曰特立謂之傑淮南子云智過千人曰傑經文罩作桀乖經義也)。

乞匃(下音盖說文匃乞也從亾從人案人亾財物則乞匃經作丐非也)。

􃱀纔(在來反韻詮云纔僅也考聲蹔也從糸從毚音音仕咸反)。

牚柱(上丑耕反考聲云路袲柱也袲音夕嗟反枋音方)。

迢迢(徒彫反經作苕非也考聲迢遠也文字典說迢遰路長也從辵召聲辵音丑略反也)。

貪飻(天結反杜注左傳云貪食曰饕貪財曰飻經文作饕亦通也)。

** 阿彌陀經下卷

所眩(玄絹反蒼頡篇云眩惑也又視不明也或作炫經文從玄作鉉非也舊音義訓為繫非經義也)。

祝祝(之育反此即方言異也准祝字訓釋與經意不同今訓為勤勤守護也是經意也)。

𧩟詷(上䓗弄反下同弄反通俗文云言過謂之𧩟詷繤文云𧩟詷怠也)。

蔡􃲔(上音菜下蒼辢反此句梵語古譯不分明不切也)。

* 無量壽經
** 上卷玄應撰

微瀾(洛寒反爾雅大波為瀾小波為淪說文從水也)。

享茲(香兩反享當也亦受也經文作嚮用別也下子思反)。

煜𤓝(由鞠反下弋斫反說文煜燿也𤓝火光也經文作昱爍非本字也)。

該羅(古來反賈注國語該備也方言咸也)。

吞噬(􃲕痕反說文吞咽也下時制反王弼注周易噬齧也亦食也從口筮聲也)。

酖酒(都含反說文酖樂也字書嗜也或作媅妉耽三體並同)。

糾舉(經酉反孔注尚書糾正也鄭注周禮糾察也杜注左傳糾亦舉也從糸􃫞聲􃫞音居幽反舉字從手也)。

潢瀁(胡廣反下羊掌反楚辭潢瀁猶浩蕩也經文作滉漾亦通也下卷無字音訓)。

* 阿閦佛國經
** 上卷

羅閱(下音悅梵語古譯云王舍城在摩伽陀國)。

䠆跽(直良反字書云東郡謂隻膝跪地曰䠆跪也下其記反音譜云跽拜也而後長跪說文從足忌聲也)。

蜎飛(壹緣反毛詩傳曰蜎蜎蜀蟲也說文蜎蠉井中小赤蟲也)。

𧏦動(𨳝尹反考聲云有足曰蟲無足曰𧏦說文小蟲動皃從虫䎡聲經文作𧑮誤也蒼頡篇作􃲖也)。

央數(約姜反經文作鞅上聲非也)。

謗讒(補浪反杜注左傳謗毀也又詛也賈注國語云誹謗也又對人說其惡也下仕咸反毛詩傳曰讒以言毀人也
說文從言毚聲也毚音仕咸反)。

上􃲗(古核反文字集略膈匈內也說文從肉鬲聲鬲音革經文從阜作隔隔即非此義也)。

右脇(香業反說文脇腋下也從肉劦聲劦音協或作䝱從三力也)。

諛讇(庾珠反莊子云不擇是非而言謂之諛孔注尚書諛亦讇也經文作諭非也下耻冉反何注公羊傳讇佞也說
文諛也從言閻聲閻音以占反經文作諂諂俗用從略也)。

往嬈(奴鳥反說文嬈相戲弄也或作嬲)。

薜荔多(上蒲閉反下禮帝反梵語餓鬼名也)。

礫石(呂的反說文礫小石也字書亦作𥕴也)。

綩綖(於遠反下音延經文錯用也正體從草作苑莚舞莚地衣之類)。

珠璣(居沂反孔注尚書璣珠類也字書小珠也說文不圓珠也從玉幾聲也)。

之態(他岱反王逸注楚辭態姿也說文常秉意不改也亦作㑷)。

梯梐(體堤反埤蒼梯隥也說文木階也從木弟聲下毘禮反鄭注周禮梐𣒶行馬也說文作㯇也)。

疲極(被陂反賈注國語疲勞也蒼頡篇嬾也經文作罷借用也古人質朴也)。

** 阿閦佛國經下卷

是這(言件反蒼頡篇迎也這說文從辵言聲辵音丑略反)。

坻彌羅(上帝奚反梵語樹名也)。

* 大乘十法經慧琳撰

綺語(欺紀反案綺語謂綺餝文詞贊過其實也)。

犁耬(力奚反耕田之具也下魯侯反埤蒼云耬伸也古者人輓而伸之下種具也今並用牛輓說文從耒婁聲耒音
力對反輓音晚)。

貯積(陟呂反說文貯亦積聚也從貝宁聲)。

牀榻(狀㽵反說文從爿從木爿音匠羊反下貪答反釋名云牀狹而長曰榻說文從木􂰌聲也)。

枷壓(鵶甲反字書壓冥苲物也說文亦作厭字)。

撾打(陟瓜反臀類撾搖也考聲云擊也古今正字從木從過說文作𥬸也)。

富伽羅(梵語此譯為數取趣也數數於三界中往來也或云補特迦羅也)。

蚊蝱(刎分反下麥庚反說文從䖵亡聲經文作虻非也䖵音昆也)。

蟒虵(上莫牓反爾雅蟒王虵郭注曰虵中大者謂之蟒虵經作𠕀虵非也)。

* 普門品經玄應

溥首(上音普溥字上從甫從水從寸溥首者古譯質朴不妙即是文殊菩薩名也)。

億垓(改孩反數法名也)。

鞕􃜇(上五更反字書鞕牢也考聲堅也有作硬俗字也文字集略從卯作䩕下􃜇字准經義合是岡字舊音義胡浪
反恐非不成字也諸字書並無此字未詳所出且存本文以俟來哲)。

滿脬(上滿字從􃫮從兩音亦滿也從水時用字也下普包反此即傍光水器腹中𡲘脬也即今氣毬是也說文𡲘脬
也從肉孚省聲也)。

* 佛說􃲘􃲙經慧琳撰

􃲘􃲙(上音包司馬彪注莊子云胞腴內兒衣也漢書同胞之徒如淳曰胞親兄弟也說文生兒裹衣也從肉包聲下
他來反爾雅胎始也廣雅婦孕三月為胎蒼頡篇兒未生曰胎說文婦孕三月也從肉台聲)。

懿沙(依寄反梵語此無正翻)。

眼瞳子(勤冬反埤蒼云瞳者目珠子也廣雅目珠子謂之眸子俗謂之目瞳人說文闕訓)。

成􃲚(配梅反說文婦孕一月為肧從肉不省聲也)。

燥牛􃲛(上桑到反周易火就燥也說文燥乾也從火喿聲喿音與上同下分問反俗字也正從􃲜作􃲛說文
作𡊅棄除􃲛掃也韻英糞亦穢也或作􃲝􃲞經從土作𡐢不成字也)。

兩􃲟(頻泯反韻詮云臏膝脛也說文膝骨也正從骨作臏形聲字也)。

樹荄(古來反爾雅荄根也郭璞曰俗呼韭根為荄方言東齊謂根曰荄說文草根也從草亥聲也)。

樹觚杸(古胡反說文從角從瓜音寡華反)。

躁擾(早到反鄭注論語云不安靜也謚法曰好變動民曰躁玉篇躁動也說文作趮)。

鍜師(端亂反孔注尚書云鍜鍊戈矛也鄭注禮記云鍛捶也蒼頡篇云推打也說文小冶也從金叚聲也)。

鞴囊(上排拜反說文吹火具也或從韋作韛亦作㰆並音與上同亦名橐字書云無底袋也轉注字也橐音託下諾
郎反)。

或縹(匹眇反說文帛青白色也從糸票聲也)。

如窯(音姚說文窯燒瓦竈也從穴從羔或作陶)。

刮治(關滑反俗字也傳用已久篆書正體從𠯑作𠜜鄭注禮記云刮摩也廣雅刮減也橫刃刮去惡物說文刮去惡
創肉也從刀𠯑之聲也𠯑音還刮反與滑音同下治音池跱笞反考聲治理也修故也說文從水台聲也)。

揩摩(客皆反考聲云摩拭也從手也)。

尪􃲠(上枉王反說文跛曲脛也從象尤偏曲之形古文作尪今􃮆書從省下洗祭反說文微也從糸􃲡聲糸音覓􃲡
音信也)。

跛蹇(上波我反賈注國語云跛行不正也說文從足皮省聲下捷偃反說文蹇亦跛也從足從謇省聲也)。

禿瘻(音陋考瘡云瘻久聲不差曰瘻從疒婁聲)。

舌舐(上善熱反說文云舌在口中所以言也從千從口千亦聲也下食爾反俗字也說文云舐者以舌取物也從舌
氏聲正作舓經從口作􂧆非也考聲或作狧舐𦧇咶五體並古字也出諸史籍)。

欬逆(開愛反博雅欬逆氣也從欠亥聲經從口作咳俗字也)。

癡憃(上恥持反俗字也正從心作𢣕考聲𢣕愚也衛宏從人從乏作𠇖會意字也下踔巷反考聲云小兒愚也或從
見作𧢆亦作􃲢俗音卓降恐非也)。

疣癃(上音尤下音隆顧野王云風結病也亦為肬贅之肬字癃起也)。

􃲣脹(上呂猪反考聲云皮也大也敘也上陳告於下也釋名云腹前曰臚說文從肉盧聲下張亮反左傳云復滿也
從肉形聲字也)。

搒笞(白盲反顧野王搒擊也字書捶也說文從手旁聲下耻持反說文笞擊也從竹台聲也)。

考掠(字書云拷擊也從手京省聲方言音略亦通)。

* 文殊師利佛土嚴淨經
** 上卷玄應撰

恪恭(古文愙同苦各反尚書恪謹天命孔安國曰恪敬也字林恪恭敬也)。

相棠(借音文庚反字冝作摚𢾊棖𢿦四形同文衡反謂相觸也)。

恬惔(徒兼反方言恬靜也下宜作淡徒濫反漢安謂安靜也經文從心作惔徒甘反憂心如惔憂也惔非此用)。

􃲤著(又作昞炳昺三形同碧皿反廣雅昺明也)。

億姟(古文作畡奒二形今作姟同古才反數名風俗通曰十億曰兆十兆曰京十京曰姟猶大數也)。

拜謁(於歇反爾雅謁請也亦白也告也)。

侜張(又作譸同陟留反下知良反爾雅侜張誑也郭璞曰侜張幻惑欺誑人也經文作侏之儒反侏儒短人也)。

開士(梵語菩薩者也謂以法開道之士故名開士也)。

潭然(徒耽反潭淵也楚人名淵為潭字冝作憺徒濫反憺安靜)。

塵埃(烏來反蒼頡埃風揚塵也)。

** 文殊師利佛土嚴淨經下卷

交趺(又作跗同府于反三蒼跗足上也謂交足而坐也經中多作加趺山東名甲趺經文從足作跤非也)。

至湊(且豆反廣雅湊最也湊竸進也)。

景則(羇影反詩云介爾景福傳曰景大也則法也)。

* 大聖文殊師利佛剎功德經
** 上卷慧琳撰

門閫(坤穩反鄭注禮記云閫門限也形聲也)。

嫉妒(都故反王逸注楚辝云害賢曰嫉害色曰妒說文並從女疾戶皆聲也有從后作姤非也)。

裸者(華瓦反借音用也本音魯果反顧野王云脫衣露袒也說文從衣果聲或從人作倮或從身作躶並同也)。

澄睟(長陵反說文澄湛也下雖翠反考聲云視正皃也玉篇潤澤皃也古今正字云從目卒省聲也卒從衣從􂘒作
衣􂘒音篇篾反)。

斟酌(執任反下章弱反)。

披擐(還慢反杜注左傳擐穿貫衣甲曰擐說文從手睘聲)。

透徹(偷候反考聲從走作􃲥下耻列反賈注國語徹明也說文通也從彳丑歷反從􃲦􃲦音同上也)。

謦欬(輕郢反說文謦亦欬聲也從言從殸苦角反下苦愛反博雅欬逆氣病也)。

遍捫(博見反字書遍匝也下莫奔反毛詩傳曰捫持也聲類捫摸也說文從手門聲也)。

險詖(彼寄反蒼頡篇詖諂侯也說文辨諛)。

** 佛剎經中卷

占吝(上之燄反下隣振反孔注尚書吝惜也方言荊湘汝郢之郊貪而不施曰𠫤郭注云慳吝多惜也說文從口文
聲經從心作悋亦通古文從文作吝)。

準繩(上佳尹反鄭注禮記云準猶平也廣雅均也說文平也從氷隼聲俗用從佳作准非也下食蠅反世本曰倕
作規矩準繩宋忠曰舜臣也尚書曰繩愆糺謬格其非心又曰木從繩則正君從諫則聖案繩者取其平直也爾雅繩繩
戒慎也說文索也從糸從黽省聲也)。

媿耻(上軌位反杜注左傳云愧慙也爾雅媿亦耻也說文同左傳從女鬼聲或從心作愧亦通下癡里反字書耻羞
也考聲愧也說文辱也從心耳聲有從止作耻俗用並非正也)。

捶打(隹􃲧反說文捶以杖擊也從手垂聲也)。

輕懱(眠結反毛詩傳曰懱亦輕也賈注國語棄也又滅也說文輕㑥也從心蔑聲)。

窣覩波(孫骨反梵說也唐言高顯處也亦曰方墳即安舍利處也或云塔婆或云偷婆亦云蘇偷婆皆訛
略也)。

補特伽羅(梵語也唐云數取趣也)。

忩遽(渠御反杜注左傳遽急速也亦云窘迫也說文從辵豦聲豦音渠窘音君殞反)。

􃲨易(七仙反毛詩傳遷徙也又變也正作􃲩下羊益反孔注尚書易改也)。

** 佛剎經下卷

纔發(在來反考聲云纔蹔也下蕃靺反廣雅發去也)。

頗𦙁迦(梵語寶名也)。

仰蘗羅(梵語數名也魚列反)。

泯末羅(古譯云頻婆羅亦數名也彌忍反未音磨鉢反)。

阿􃲪婆(初六反亦數名也)。

* 法鏡經
** 上卷玄應

聞物國(謂舍衛國也十二遊經云無物不有國也)。

𠢧氏樹(謂祇陀林或云祇洹並訛也正言逝多)。

憍薩羅國(波斯匿王之子也)。

除饉(勤靳反舊經中或言除士除女亦言堇士堇女今言比丘比丘尼也案梵言比丘此云乞士即與除饉義同謂
除六情飢斷貪慾染也以善法堇修即言堇修士堇女也)。

多惡(阿各反謂過惡也經文作惡或作𦼇並非也)。

除剔(他歷反毛詩傳曰剔鬀髮也正作𩮜古文作􃟳也)。

汝迺(奴改反爾雅迺乃也亦乃字也聲類生也說文往也)。

樂法(五教反愛欲曰樂經文作􂝯非也)。

昆弟(孤魂反爾雅昆兄也說文周人謂兄為昆)。

磋切(七何反正作縒論語曰骨曰切象曰􃲫言骨切象磋以成器人學問以成道也)。

** 法鏡經下卷

蟆子(上音莫案蟆蚊類也山南多饒此蟲群飛蔽日齧人痕如手許大也)。

􃲬􃲭(庚珠反說文腴腹下􃫩也又腴亦腹也從肉也)。

煆玃(古霞反字書猳亦玃也正作𤠙亦作􂕮下俱縛反郭注爾雅𤣓似獮猴而大蒼黑色能攫持人好顧眄說文云
大母猴也經作㹢𤞲非也)。

􃲮贅(有流反廣雅肬腫也蒼頡篇病也說文亦贅也從肉尤聲或作疣同下之汭反愽雅贅亦肬也小曰肬大曰贅
經作肬腨非也)。

玷缺(丁簞反說文玷亦缺也從玉從占下犬悅反蒼頡篇缺虧也說文從􃇩從夬或從垂作𡙇亦通文從玉作玦音
古穴反非此義也)。

墜文(直淚反說文墜墮也經文作㑁非也)。

𢉙得(舒預反案𢉙猶冀也望得也經文從言作謶音之諾反非此義也)。

* 郁迦羅越問菩薩行經

強項(胡講反案項謂戾人項強難迴也無量清淨覺云強項愚癡人是也大品經作增上慢人其義一也)。

麈鹿(朱乳反山海經云荊山多麈鄭注云似鹿而大尾可以為拂帚)。

郁迦(此譯云威德也)。

謿譁(今作啁同竹包反愽雅謿言語相調戲也譁疑作話胡快反愽雅話謿諕也說文善言也)。

牽抴(遣肩反廣雅牽抧也說文引前也從冖從牛玄聲象牛之縻也下又作曳同以世反字林抴臥引物也博雅亦
相牽引也或作拽冖音癸營反)。

財賄(古文𧶅同呼罪反爾雅賄亦財也鄭注周禮金玉曰貨布帛曰財也)。

躑躅(或作蹢同呈亦反下或作躅直錄反字林躑躅駐足不進也廣雅踟蹰也)。

* 幻士仁賢經玄應撰

颰陀婆羅(經或作軷跋拔三體同盤沫反此譯云仁賢或云賢護謂隣近於聖也)。

普徽(虗歸反爾雅徽善也尚書慎徽五典王肅曰徽美也)。

瓶罃(烏耕反說文罃長頸瓶也或謂之儋音丁甘反或作甖亦作甇也)。

自韙(籀文作愇同于鬼反左傳云犯五不韙杜預曰韙是也)。

* 決定毘尼經慧琳撰

颰陀婆羅(菩薩名也唐言賢護)。

南無現無愚佛(此佛準梵本合是不空見未審古譯作此名殊不相當也)。

一摶(段鸞反博雅摶以手握物使相着也說文從手專聲經文作揣非也)。

逮無(徒戴反爾雅逮及也說文從辵隶聲隶音第也)。

矛矟(莫侯反下雙捉反廣雅矟亦矛也說文從矛肖聲也)。

捲誘(狂袁反下以酒反鄭注禮記誘引也鄭注儀禮教也孔注尚書導也爾雅進也說文或作羑也)。

* 再譯三十五佛名經慧琳撰

懺悔(上策陷反集訓云自陳過也韻英云自陳悔也從心韱省聲也俗從截作懺非也韱音精廉反從二人從韭從
戈也)。

不空見如來(舊注云現無愚佛錯誤也)。

遊戲(希義反集訓云逸豫也說文三軍之偏也從戈䖒聲也䖒音許宜反也)。

卑栗蹉(倉何反梵語邪見不信王法人也舊譯云彌戾車不切當訛略也)。

補羯娑(梵語亦惡業人也)。

一摶(段欒反集訓云摶捉也着也以手摶令相着也從手專聲或作團亦通)。

* 發覺淨心經
** 上卷慧琳撰

談話(淡甘反顧野王曰談論也廣雅調也下胡快反愽雅話謿謔也說文善言也字書作􃲯籕文作譮)。

捫淚(莫奔反聲類捫摸也毛詩傳曰捫持也說文從手門聲也)。

迭相(田結反杜注左傳迭更也郭璞注爾雅謂更易也)。

毀呰(暉委反爾雅壞也考聲作𧨚下茲此反鄭注禮記呰以言毀人也說文呵也前後不出者同此訿)。

嬉戲(喜其反蒼頡篇嬉戲笑也說文樂也說文作娛下𦏁義反爾雅戲謔也說文逸豫也從戈䖒聲䖒音許宜反)。

犀牛(洗鷄反爾雅犀似水牛猪頭大腹卑脚脚有三蹄黑色二角一角在頂一角在鼻者即名食角也小而不墮好
食棘說文從牛從尾也)。

** 發覺淨心經下卷慧琳撰

莖稈(戶耕反下古旱反左傳作秆)。

創皰(楚霜反今通俗作瘡說文作刅古文作𠟐下蒲皃反說文皰面生熱創也從皮包聲或作靤經文作疱非也)。

籠罩(盧紅反莊子籠盛鳥器也說文從竹龍聲下嘲教反說文罩捕魚籠也一名寉從冈卓聲也)。

財購(古候反說文購贖也從貝冓聲冓亦音古候反也)。

* 須摩提女經慧琳撰

𥿳擣(西計反下刀老反考聲擣春也說文手推也從手壽聲或作摀古文作春擣也)。

耎妙(而兖反正作耎或作瑌字經從石作碝非也)。

諛讇(羊朱反莊子不擇是非而言謂之諛下丑染反莊子云脪意道言謂之諂何法公羊諂侫也說文諫也經
文作諂亦通俗用)。

* 須摩提菩薩經慧琳撰

羅閱祇(上音悅梵語也)。

優迦(梵語長者名也亦曰都伽)。

多陀竭(梵語魯質不妙也正梵云怛他蘗多唐云如來也)。

拘文花(拘牟那古亦言俱物頭花也)。

滿匊(弓六反考聲云匊取也說文曲指捧物也古作臼今通俗作掬經文作匊)。

埤助(婢彌反毛詩傳云埤厚也又益也賈注國語補也又亦助也說文增也從土卑聲經文作裨亦通也)。

缺減(犬悅反蒼頡篇缺虧也說文從缶從决省聲或從垂作𡙇缺亦通俗下甲斬反說文減損也從水咸聲也)。

揈致(呼泓反依字訓揈猶廣大也)。

探識(他甘反說文探甞試取其意也字從手)。

別時(彼列反經文從草作莂非也)。

漚和(烏侯反下音和梵語菩薩名也)。

* 阿闍貰王女阿術達菩薩經慧琳撰

五旬(或言般遮旬唐言五即五神通也)。

因堤(丁𥠖反梵語菩薩名也)。

䗍越(力底反經中或言離越同一義也)。

干蔗(經文或作芉柘亦同下之夜反通俗文荊州干蔗或言甘蔗一物也經文從辵作𧀹非也)。

蠱狐(上餘者反亦作野說文野狐妖獸也鬼所乘有三德其色中和小前大後死則首丘大於野干也)。

* 得無垢女經慧琳撰

遞共(提禮反爾雅遞迭也郭璞曰謂㪅易也考聲云代也說文從辵從虒經作􃲰俗訛誤也虒音徒資反)。

符𤬪(徒古反博雅𤬪瓶也埤蒼大㼵也說文從瓦土聲㼵音提禮反)。

􃲱奏(古賣反賈注國語解除也廣雅散也說文判也從角從刀從牛下則候反孔注尚書奏進也又上書也案􃲱奏
野外祭神也)。

鹿􂌦(下舡耎反說文􂌦脚膓也或作腨腓音肥味反)。

從輿(余絮反廣雅輿舉也博雅載也說文從車􃭲聲經作舉通俗)。

危脆(七歲反廣雅脆弱也說文少耎易斷也從肉從色經作脆俗也)。

一瓢(毘遙反方言瓢一名䗍考聲云瓢也說文作瓢也)。

* 優填王經玄應撰

皮韜(吐勞反左傳以樂韜憂杜預曰韜藏也說文云劍衣也)。

避從(脾尺反韓詩或辟四方辟除也謂從者也)。

不計(居詣反謂計筭也國語計成而後行賈逵曰計謀也經文作係非體也)。

倱伅(又作混沌二形同胡本反徒損反謂不通類也通俗文大而無形曰倱伅)。

遅其(除致反案遲欲其疾也遲猶望也經文作幼稚之稚非也)。

鴆毒(除禁反山海經女凡之山多鴆郭璞曰大如鵰紫綠色長頸亦啄食蛇以羽畫洒即煞人也)。

仆僵(蒲勒反下居良反說文仆頓也謂前覆也僵偃也謂却偃也)。

身冐(毛報反􂏖蒙也案蒙猶荷也被也尚書􂏖聞于上帝)。

* 文殊師利所說不思議佛境界經
** 上卷
慧琳撰

貪瞋癡(昌真反考聲云瞋怒也說文張目恨也形聲字也下耻知反考聲云癡愚也埤蒼騃也說文不惠也
從疒也)。

酸鹹(上蘇端反考聲酸亦醋也下陷緘反爾雅鹹苦也郭注曰苦即大鹹說文從鹵也)。

麁淺(倉胡反正作麤下七剪反)。

射師(食夜反說文射弓弩發於身而中於遠也從身從寸寸者法度也亦手也或從矢作䠶亦通)。

特鍾(唐勒反下燭龍反經言特鍾者憐念深也)。

惌讎(於袁反考聲云怨仇也蒼頡篇怨恨咎也說文恚也從心宛聲下受流反鄭箋毛詩云讎憎惡也顧野王云謂
怨憾也又仇也集訓云冤之正偶說文從言雔聲雔音同上也)。

控弦(空貢反毛詩傳曰控引也引弓曰控弦說文從手空聲)。

巧捷(潛業反桂苑珠藂云捷勝也王逸注楚辝慧也愽雅疾也說文從手從􃲲也)。

浮泡(下普包反考聲云浮泡水上涪漚也)。

彫䆫(上多堯反下楚雙反廣雅䆫牖也韻詮云正曰䆫旁曰牖說文在牆曰牖在戶曰䆫古文正作􃲳)。

攢櫨(昨巒反蒼頡篇攢聚也鄭注禮記藂也說文從木從贊下鹿夫反說文欂櫨柱上枅也枅音牽見反)。

疊栱(徒協反顧野王曰疊猶累也宋忠注太玄經云積也蒼頡篇重也說文從晶從宜楊雄云古者決罪三日得其
冝乃行之故從三日王莽以三日太盛故改為三田)。

磊砢(雷罪反下勒可反說文磊砢眾石皃也)。

柔耎(而兖反經文作􃟖俗字也)。

觸嬈(衝燭反下奴鳥反說文嬈相戲弄也或作嬲)。

** 佛境界經下卷

儔黨(直留反韻略儔匹也廣雅依也下當朗反孔注論語黨類也鄭注論語親也說文從黑尚聲)。

瑕垢(夏加反廣雅瑕穢也下古后反)。

淤泥(於據反顧野王云今水中泥為淤說文澱滓也澱音田練反)。
一切經音義卷第十六



一切經音義卷第十七

大唐翻經沙門慧琳撰

  
  * 
音如幻三昧經二卷　慧琳撰
善住意天子經三卷　慧琳撰
太子刷護經一卷　慧琳撰
太子和休經一卷　慧琳撰
大乘顯識經二卷　慧琳撰
慧上菩薩問大善權經二卷　玄應撰
大乘方等要慧經一卷　慧琳撰
彌勒菩薩所問本願經一卷　慧琳撰
佛遺日摩尼寶經一卷　玄應撰
摩訶衍寶嚴經一卷　慧琳撰
勝鬘師子吼一乘大方便方廣經一卷　玄應撰
毘耶娑問經二卷　玄應撰
大方等大集經三十卷　玄應撰
大集日藏分十卷　玄應撰
大集月藏分十卷　玄應選
右已上十五經六十八卷。

* 如幻三昧經
** 上卷慧琳撰

德鎧(開代反考聲云鎧兜鍪也文字集略云以金革蔽身曰鎧說文甲也從金從愷省聲也)。

宴居(煙見反郭注爾雅云宴優閑也說文宴安也又靜也從宀妟聲經作燕古人借用義亦通)。

愚戇(卓降反考聲云戇精神不爽也准南子云從管仲視伯夷則謂之戇矣說文戇愚也從心贛聲贛音貢)。

牴揬(上丁禮反戰國策云抵者觸也說文訓亦同從牛氐聲氐音同上下徒骨反廣雅云揬衝也文字典說云從手
突聲經作𥥛亦通)。

恭恪(康各反孔注尚書云恪敬也說文從客從心作愙古字也或作㤩古今正字從心各聲)。

憺怕(上談敢反蒼頡篇憺恬也廣雅云靖也說文安也從心詹聲下普伯反廣雅怕安靜也說文無思也從心白聲
經作伯非也)。

愚騃(崖解反上聲字蒼頡篇騃無知也埤蒼云愚也說文馬行仡仡從馬矣聲仡音銀訖反)。

千姟(改孩反算經云十萬曰億十億曰兆十兆曰京十京曰姟數法名也古今正字云大也數也從女亥聲經從土
誤用也)。

汲引(上金岌反廣雅云汲取也說文汲亦引水也從水及聲也)。

以檛(陟瓜反考聲云檛擊也聲類云捶也古今正字云從木過聲說文從竹作𥬸古字也)。

傀琦(上古迥反集訓云壯大也桂苑珠叢盛也傀琦者美皃也說文偉也從人鬼省聲也經從玉作瑰非此用也下
音奇埤蒼云瑰璋珎琦也古今正字從玉奇聲)。

姿豓(上姉私反字書云姿儀皃也蒼頡篇云容媚也說文云態也從女次聲下鹽贍反文字集略云𧰚美色也說文
好而長從盇經文從色作艷俗字也盇音合從大從血)。

兜術天(此梵語訛略也正梵音云覩史多天唐云知足天此天王多是一生補處菩薩也)。

馳騁(直知反下勅郢反顧野王云馳走也杜注左傳云騁猶馳也廣雅馳騁皆奔也說文並從馬馳從也省聲也甹
匹丁反甹聲也)。

疇匹(直留反孔注尚書云疇類也王注楚辭云四人為疇二人為匹從田壽聲)。

姝好(上昌朱反毛詩傳曰姝美色也方言􃲐魏燕代之間謂好曰姝說文同方言從女朱聲也)。

牀榻(上狀莊反下吐合反釋名云牀狹而長曰榻也說文從木􂰌聲􂰌音同上)。

棚閣(白萌反廣雅云棚亦閣也說文棧也從木朋聲也)。

蠲除(决玄反孔注尚書蠲潔也郭注方言蠲亦降也說文從蜀益聲會意字在䖝部也益正益字也)。

稽顙(溪禮反借用字也孔注尚書云稽首首至地也鄭注周禮云稽首頭至地拜也說文從首𣅀聲古文正體􃲴首
字也經作稽本音雞相傳借用久矣下桑朗反方言顙額也何休注公羊傳云稽顙若今之叩頭於地)。

老耄(下莫報反韻英云耄亦老也杜注左傳耄亂也禮記云八十九十日耄鄭注云耄亦惛忘也古文作𦹾說文從
老從蒿省聲今通俗惣作老也)。

毫氂(上號高反下力知反王逸注楚辭云毫長銳強毛也案九章算經云凡度之始初起於忽十忽為絲十絲為毫
十毫為𣯛二字並從毛形聲字也)。

** 如幻三昧經卷下

悒悒(音立反與邑同王注楚辭云悒又憎歎息也蒼頡篇云不舒之皃也說文不安也從心邑聲也)。

佁礙(上胎賚反下我蓋反考聲云佁礙癡皃也郭注方言駑鈍癡愚也說文佁從人台聲礙從石疑聲經作態礙借
用也)。

損秏(呼到反蒼頡篇秏消也韻詮減也說文稻屬也從禾毛聲)。

狂悖(劬王反下蒲沒反顧野王云狂愚騃驚悸性不倫理也孔注論語狂妄牴觸也鄭注禮記云悖逆也廣雅云悖
乱也說文從大王聲悖字從心孛聲孛音輩)。

所漂(匹遙反顧野王云漂猶流也說文漂亦浮也從水票聲經文作㵱誤也票音必遙反)。

弘雅(上胡肱反毛詩箋云弘猶廣也爾雅云弘亦大也說文從弓厶聲厶音古弘反)。

霑污(輙廉反考聲云小溼也廣雅云霑漬也顧野王云霑猶𣽈也說文從雨沾聲經作沽俗字也)。

霍然(荒郭反考聲云猝急也顧野王倏忽急疾之皃也說文作靃或作霩經作㸌非也)。

矛戟(莫侯反下京逆反說文矛長二丈建於兵車之前也或作鉾方言今戟中有剌者謂之雄戟說文矛字象形戟
字從幹省從戈幹音古旦反)。

痛蛘(下羊掌反廣雅皮膚蛘也考聲痛之微也禮記作癢云癢不敢搔毛詩傳皮膚病也說文搔蛘也從䖝羊聲也)。

班宣(上八蠻反杜注左傳云班布也又曰次也賈注國語云班位也方言列也說文分瑞玉從刀分班與頒同也)。

煌煌(晃光反毛詩傳云煌煌明也蒼頡篇云光也說文煌煇也從火皇聲)。

亘然(柯鄧反方言云亘竟也毛詩傳云亘徧也古今正字急引也通度也從二從舟也今作亘俗字也)。

尠薄(仙剪反爾雅云尠寡也古今正字尠罕也從甚正體從是從少作尟或從魚從羊作鮮音義並同下傍博反蒼
頡篇薄微也釋名云疏物也廣雅云穿也說文從草溥聲也)。

報償(商亮反杜注左傳云償猶報也廣雅云亦復也說文云還也從人賞聲)。

擣香(上刀老反聲類築也考聲舂也說文擣手椎也從手壽聲也)。

僥倖(上皎堯反下行耿反考聲云僥非分而求也禮記云希冀也蔡邕獨斷云御之所愛親親者曰􃲵又禮記孔子
曰小人行險以憿􃲵說文從心敫聲也敫音要或從彳作徼經文從人作僥俗用非本正字也古今正字倖字從人􃲵聲
或從女作􃲶或作􃲷亦通也)。

* 善住意天子經
** 上卷慧琳撰

皆樂(五教反考聲云願也)。

坑澗(客耕反爾雅坑墟也鄭注禮記云坑池塹也蒼頡篇壑也亦陷也說文從土從亢聲也亢音罡下間晏反爾雅
云山夾水曰澗說文從水間聲也)。

𠂤𨸏(上都回反下浮務反聲類𠂤小塊也說文亦小𨸏也爾雅云大陸曰𨸏廣雅丘無石曰𨸏說文並象形字也經
作埠又作阜並俗字也)。

黠慧(閑八反方言黠亦慧也考聲云利也說文從黑從吉聲下熒桂反)。

輦輿(上力展反鄭注周禮云后居宮中從容所乘為輕輪人挽而行杜注左傳云駕人曰輦說文從㚘從車㚘在車
前引之也㚘音伴下與諸反左傳云士臣皂皂臣輿也杜注云輿眾也蘇林注漢書云輿猶載之而行輿之意也說文車
輿也從車􂩗聲也􂩗音予)。

稱稱(上齒證反下齒蒸反上字去聲下字平聲廣雅云稱度也說文銓也從禾爯聲經作秤俗字也)。

擲杖處(上呈戟反廣雅擿振也說文作擿投也從手鄭聲)。

覺寤(上音角下五故反博雅云覺知也毛詩傳云寤亦覺也蒼頡篇寐覺而有言曰寤說文從㝱省吾聲經從穴作
寤非也)。

** 中卷

柱杖(上誅縷反說文楹也從木從主聲考聲正以一點為音與上同)。

跳故(逖遙反鄭注禮記跳足步不相及也蒼頡篇踊步也說文從足兆聲也)。

恥媿(鬼位反杜注左傳云媿慙也博雅媿亦耻也說文從女鬼聲經從心作愧亦通用或作聭亦作謉並非也)。

娛樂(上遇俱反杜注左傳云娛亦樂也說文從女吳聲下五教反)。

戲樂(上希寄反爾雅云戲謔也郭注云謂啁也說文從戈䖒聲經從虛作戲非也下音洛䖒音希)。

嫉妬(上秦悉反下都故反王注楚辭云害賢曰嫉害色曰妒說文從女戶聲戶音戶有從石從后並非也)。

不缺戒(犬悅反蒼頡篇云缺虧也說文從缶史聲經從垂作缺亦通)。

羸劣(上力追反賈注國語羸病也杜注左傳云弱也說文疲也從羊𣎆聲也𣎆音力果反)。

遞互(上提禮反鄭注爾雅遞迭也考聲云代也說文更易也從辵虒聲辵音丑略反虒音天伊反經作遞俗字非也)。

無秉作(兵永反毛詩傳云秉操也亦把也賈注國語秉執也廣雅云持也說文從又從禾會意字也手持一
禾曰秉)。

** 善住意下卷

糞埽(上分問反集訓云掃除穢物𦘺地曰糞說文云棄除也從廾推􃫦棄米曰糞許叔重云似米而非米古文矢字
也二十字音拱推音吐雷反乖音半謾反或從土從弁作𡊅古字也亦作𡊯或作𡓴經從異或從黑作􃲸並非也下桑到
反廣雅掃除也從土帚省聲或從手作掃亦上聲字也帚音周酉反)。

抖藪(上得口反下桑厚反考聲抖藪者振衣也說文上舉振之也從手斗聲梵云杜多或云頭陁唐云抖藪沙門釋
子行遠離行少欲知足不貪不著節身苦行也經文作揀非也從手形聲字也)。

􃯆鈍(上蒙孔反考聲云􃯆猶不慧也從心冡聲冡字從勹豕經作蒙或作􃲹並俗字也下徒頓反如淳注史記云鈍
猶頑鈍無廉隅也蒼頡篇云鈍即頑也聲類云鈍不利也說文從金屯聲屯音徒魂反)。

刀塊(魁外反考聲云土塊也或作𠙽古字也音同說文塊土堛也堛音被逼也)。

* 太子刷護經玄應音

刷護(拴八反考聲云刷刮也爾雅云刷清也說文從刀㕞省聲也㕞音同上拴音刷關反)。

羅閱國(緣雪反)。

頦頰(下兼牒反顧野王云面傍目下耳前也說文從夾頁聲)。

蟻飛(上冝倚反爾雅云大曰蚍蜉小曰蟻其類非一復有多名說文云從虫義聲或作螘也)。

蝡動(潤允反山海經霈山有赤地在木上名曰蝡莊子云蝡蝡蟲動也說文亦同莊子從䖝䎡聲)。

𩧐駞(湯洛反下達何反胡畜名也今謂之駱駞是也山海經云號山多𩧐駝顧野王云肉鞍能負重善行致遠郭注
云曰行三百里能知水泉所在古今正字云胡地多饒畜名也並從馬橐它皆聲也橐從㯻省㯻音魂困反橐音託)。

* 太子和休經慧琳撰

繖葢(蘇懶反顧野王云繖即盖也漢書云時天大雨上騎持繖盖也說文從糸𣀙聲下垓害反說文苦也從草盇聲
也盇音合從大從血經從羊作盖俗字也)。

蜎飛(上血緣反毛詩云蜎蜎者蜀也即蜀者乘䖝也說文從䖝䏍聲䏍音一絹反)。

諷誦(上夫鳳反下徐用反前寶積經音義中已具釋)。

騾驢(上力戈反下力猪反說文云騾者驢父馬母所生也又云似馬長耳二字並從馬累盧皆聲也)。

* 大乘顯識經
** 卷上慧琳撰

醒悟(星挺反考聲云醉解也顧野王云醉除也國語云醒而喜也古今正字從酉星聲下五故反)。

轟鬱(上呼萠反史記云𨋮𨋮殷殷若有三軍之眾蒼頡篇轟轟聲也說文亦群車聲從三車亦作𨋮􃲺泓聲下惲
䫻反爾雅云鬱猶喜也郭注方言壯大皃也說文木叢生者從林鬱省聲)。

氈褥(上之然反下如燭反)。

繒綺(上情蠅反下袪倚反此上四字前文已釋)。

倚枕(上衣矣反下章荏反䤼彩為囊盛耎物貴人左右倚憑也)。

帷幕(上音韋下音莫二字並從巾)。

煥爛(上歡觀反下勒且反煥爛猶暉赫之盛也)。

瓔飾(上伊盈反說文作賏婦人顯飾也從二貝經從衣作䙬字書無此字非也下昇織反鄭注禮記云飾者情之章
表也說文㕞也從巾飤聲也一曰橡飾也經文有從市作飾非也刷音霜刮反橡音象)。

袨麗(上玄絹反許叔重注淮南子云袨黑衣也考聲袨美也古今正字云尸祝袧袨也袧純也從衣玄聲也)。

閑婉(威達反毛詩傳婉從也婉猶美也說文順也從女宛聲)。

間鈿(音田或去聲亦通桂苑珠叢云金花寶鈿也文字集略云金鈿婦人首飾也考聲云以寶寶裝飾也形聲字也)。

颻颺(上音遙考聲云𩖬颻上行風也下羊上反集訓云風所飛也並形聲字𩖬音符)。

銅鈸(盤沫反古字書無鈸字近代出也字統云樂器名也形如小瓶口對而擊之考聲云形如小疊子背上有鼻以
二口相擊為聲以和眾樂也形聲字犮音同上)。

讙嚻(上香袁反前大般若音義中已具釋亦作誼經文從口作喧俗字也下香妖反毛詩傳曰嚻嚻聲也眾多皃也
廣雅嚻嚻容也說文器出頭也從頁㗊聲㗊音莊立反古文從吅作􃪌)。

鮮葩(怕巴反說文葩花也或作皅漢書作芭省略也形聲字也)。

昭晢(戰熱反考聲云日光明也亦作晰說文音制昭晣明也從日折聲)。

峻峙(上詢俊反考聲山高曰峻正作俊或作亻下持里反考聲山特立也玉篇云峙躇也躇者止不前也躇音除也)。

樓櫓(上音婁下音魯案樓者城牆上戰樓也杜注左傳云櫓者大盾也今名戰格是也形聲字)。

寶輅(盧固反史記婁敬挽輅字書云人推也說文云車軨前拱木也輅亦寶車也推音土雷反)。

剖析(上普后反孔注尚書云剖破也杜注左傳中分也說文從刀咅聲咅音偷口反下星亦反孔注尚書云析分也
說文破木也會意字也或作折俗字也)。

屣履(上師滓反下音里前文已具釋)。

視瞬(音舜)。

竅穴(輕吊反鄭注禮記云竅孔也鄭注周禮云陽竅七陰竅二說文從穴敫聲敫音激)。

肩髆(補莫反鄭注儀禮云髆骼音格脾骨也亦肱骨也說文肩甲間也從骨專省聲也)。

談謔(下虗虐反爾雅云謔浪笑𢕟戲謔也郭璞注云謂相啁戲也說文從言虐聲)。

唼吮(所甲反下似兖反顧野王云鳧鶩口唼食謂之也史記吳起吮卒之疽說文從口允聲古今正字唼吮二字皆
從口妾允聲也)。

作繭(堅顯反考聲云蠶繭也禮記云世婦平蠶奉繭以示君說文蝅衣也從糸從虫從芇芇音眠)。

纏裹(戈犬反顧野王云裹猶包也說文云裹緾也從衣果聲也)。

或甜(𤗊兼反家語云剖而食之甜如蜜廣雅云甜甘也說文美也從舌甘聲也)。

** 顯識經卷下

𦚻液(上蘇蘭反廣蒼云脂肪也字林亦肪也古今正字從肉刪省聲也)。

堅鞕(額更反考聲云堅也桂苑珠叢云鞕固也古今正字從革更聲也)。

及膩(尼智反王注楚辭云膩滑也說文云肥也從肉貳聲)。

植之(承織反孔注尚書云植置也方言樹也立也又說文云從木直聲也)。

蚊蜹(上勿分反下儒銳反顧野王云小䖝好入酒中者也說文秦謂之蜹又云齧人飛䖝也俱從䖝文芮皆聲也芮
音同上也)。

捲縮(上渠圓反毛詩傳云捲用力也韓詩外傳云縮歛也說文從手卷聲也下所六反說文從糸宿聲也)。

寶璫(黨郎反釋名云穿耳施珠曰璫說文從玉當聲也)。

炫煥(上玄絹反廣雅云炫明也埤蒼云光皃也說文炫亦燿也從火玄聲也)。

鎔銅(逾鍾反漢書猶金之在鎔唯治之所鑄音義云錢摸也說文從金容聲)。

掬中(弓六反毛詩傳云滿手曰掬鄭注禮云匊手中也說文從米勹聲也勹音包字書正作此匊經從手作掬俗字
通用也)。

爆裂(上包皃反廣雅云爆猶熱也考聲云燒柴竹作聲也說文從火暴聲下連哲反廣雅云裂分也顧野王裂猶折
破也說文從衣列聲或作列經從力作裂是􃲻也􃲻猶強也非經義也)。

斬截(前飾反毛詩箋云截整齊也說文截斷也從戈雀聲經從土作截俗字也)。

齧脣(研結反禮記亦云無齧骨說文齧噬也從齒劫聲也劫音慳戞反)。

羂索(涓兖反聲類云羂係取也古今正字罘免罟從冈聲或從糸作羂肙音恚緣反從口也)。

貯而(猪旅反杜注左專貯蓄藏之顧野王云貯所以盛者說文貯積也從貝宁聲也宁音佇)。

葦廬(為鬼反毛詩傳云葭為葦也說文大葭也從艸韋聲也下旅猪反杜注左傳云廬舍也說文從广盧聲也)。

* 慧上菩薩問大善權經
** 上卷玄應撰

振于(古文𢈫振二形同諸胤反小尒疋振救也說文振舉也亦發也從手)。

贍及(聲類或作𩟋同時焰反聲類贍助也字書贍足也謂周足也)。

過闋(三蒼古文作闋同苦穴反說文事已曰闋闋亦止息也終也)。

雨霽(子詣反通俗文雨止曰霽今南陽人呼雨止曰霽)。

殫盡(多安反尚書乃殫文祖注云殫盡也說文從歺音五割反)。

縲紲(力追反下息列反縲繫也紲攣也所以拘罪人也)。

蔭庇(又作癊同於禁反下必利反蔭草覆也庇自蔽也說文云自蔽也)。

摧拉(或作摺同力答反廣雅摺折也說文拉敗也)。

堪偕(古骸反詩云與子偕老傳曰偕俱也偕亦強壯之皃也)。

迄今(虛𠧒反爾雅迄至也)。

四錠(音定又音殿聲類云有足曰錠無足曰鐙也)。

** 下卷

半粒(音立通俗文穀曰粒豆曰皂皂音逼急反經文作廩非也)。

* 大乘方等要慧經慧琳撰

逮教(唐耐反考聲云行及前也毛詩傳云逮富而問習也說文從辵辵音丑略反隶聲也隶音大內反)。

踰於(羊朱反毛詩傳踰越也廣雅云踰渡也說文亦越也從足俞聲也)。

善㩲(逵圓反賈注國語云㩲秉也又曰平也古今正字㩲者稱也從手雚聲雚音桓也)。

* 彌勒菩薩所問本願經慧琳撰

牛齝(下始支反爾疋云齝牛噍也說文吐而再嚼也從齒台聲也)。

如鶡(寒葛反猛鳥也山海經云煇諸之山多鶡郭注云似雉而大青色頭有毛角鬪死乃止出上黨郡漢書音義曰
鶡鳥也以其尾為武士帽表勇也說文從鳥曷聲也)。

髓腦(上雖觜反考聲骨中脂也古今正字或從骨隨省聲)。

撾撲(上竹爪反下普卜反廣雅撲擊也顧野王云撲打也說文從手業聲業音卜)。

* 佛遺日摩尼寶經玄應撰

徼冀(又作僥說文作憿同古堯反僥希異也冀𢆎也)。

天晴(又作暒殅二形同疾盈反雨止也經文作𩄆非體也)。

蠧虫(丁故反說文木中蟲也如白魚等食人物穿壞者也)。

譁名(呼瓜反讙譁也譁言語譊譊拏交反也)。

諛𧦧(以珠反不擇是非謂之諛下大可反纂文云兖州人以相欺為訑又音湯和反訑避也)。

僻易(匹亦反僻避也亦邪僻也)。

* 摩訶衍寶嚴經慧琳撰

調譺(崖戒反蒼頡篇譺欺也廣雅譺調也顧野王相啁調也說文從言疑聲啁陟交反)。

絞人(交巧反考聲云縛也史記云以冠纓絞煞人說文絞縊也從糸交聲也)。

剔除(汀歷反聲類云剔解也又云剃髮也文字典說從刀易聲也)。

誼計(宜寄反鄭注禮記云誼者能制事宜也謚法曰行議不疾曰誼說文從言宜聲或作議意亦通也)。

* 𠢧鬘經玄應撰

尒炎(正字作焰以贍反梵言也此云所知也)。

末利(謨鉢反案西域記此譯云奈因柰而得報者也)。

阿踰闍(戈朱反此譯云不可戰國也)。

* 毘耶娑問經
** 卷上玄應撰

訓狐(關西呼為訓侯山東謂之訓狐即鳩𩿍也亦名鉤格晝伏夜行鳴有恠經文作薰胡非體也)。

皯䵴(古旱反下與證反通俗文面梨黑曰皯䵴面點黑也廣雅䵴面也經文作𩈅𪓱非也)。

** 下卷

胷膺(又作膺同於凝反說文膺胷也謂乳上骨也)。

萎􃲼(於危反下於言反萎槀也菸也說文蔫菸也鬱𣨙也廣雅苑也)。

耳渠(耳璫之類也經文有作􃗥玉名也)。

纖長(思廉反言纖小也細也細謂之纖經文作櫼所咸息廉二反說文好手皃也)。

弓把(補嫁百雅二反謂弓可把之處也說文把握也持也單手曰把經文作肥近字也)。

** 大方等大集經第一卷(只有二十九卷)玄應撰

降注(之喻反說文注灌也瀉也經文從雨作霔非也)。

厭人(於冉反鬼名也梵言烏蘇慢此譯言厭字苑云厭眠內不祥蒼頡篇云手伏合人心曰厭字從厂厂音呼𠏉反
聲聲山東音於葉反)。

** 第二第三(先不音)

** 第四卷

迦陵頻伽(經中或作歌羅頻伽或云加蘭伽或云羯羅頻迦或言毘伽皆梵音訛轉也迦陵者好毘者聲
名好聲鳥也)。

命命(梵言耆婆耆婆鳥此言命命鳥是也)。

良祐(力張反良善也良亦賢也下古文𨳾祐二形同尤救反字林祐助也)。

多伽羅香(此云根香多摩羅跋香此云藿葉香􃰛抵花抵音直尸反此譯云相應花也)。

** 第五卷(先不音)

** 第六卷

七卓(知角反卓越也釋名言舉即脚有所卓越也)。

庭燎(刀吊反鄭玄注周禮云燎樹於門外日火燭於門內曰庭燎皆所照象為明也經文作錠鐐二形又作𤊟並非
也)。

摩夷(正言摩怛理迦此言本母理為教本故以名焉)。

** 第七卷(先不音)

** 第八卷

不肖(先妙反小爾雅云不肖不似也謂不似其先也故曰不肖謂儜惡之類也說文從肉小聲也)。

煒燁(子鬼反下為獵反說文煒盛明皃也方言爗盛也經文作瑋曄非體也)。

耐磨(奴代反謂堪能任耐也顧野王云耐猶能也蒼頡篇耐忍也)。

穿押(古狎反爾雅押輔也謂押朿也經文作甲非也)。

** 第九卷

援助(于眷反謂依授護助之言也)。

窯師(餘招反說文燒瓦竈也通俗文陶竈曰窯也)。

** 第十卷(先不音)

** 第十一卷

村屯(徒昆反字書屯亦村也廣雅屯聚也音牆句反)。

摩納(或云摩納婆或云摩那婆或云那羅摩那皆是梵語訛轉耳此譯云年少淨行亦云人也)。

** 第十二卷

揵椎(直追反經中或作揵遲案梵本臂吒揵稚臂吒此云打揵稚所打之木或檀或桐此無正翻以彼無鍾磬故
也但椎稚相濫所以為誤已久也)。

羅差(或言洛沙訛也應云勒叉此譯云紫色也)。

憍奢耶(此譯云䖝衣謂用野蝅絲緜作衣應云俱舍此云藏謂蝅藏在繭中此即野蝅也)。

趍走(又作趨同促瑜反釋名疾行曰趍疾趍曰走也)。

圊廁(七嬰反廣雅圊圂屏廁也皆廁之別名也)。

瓌異(又作傀瑰二形同古迴反傀美也廣雅傀偉琦玩也)。

禦之(古文敔同魚舉反禦當也左傳亦止也爾雅禦禁)。

娑咩(彌爾反)。

嘍濘(洛口反下奴定反)。

婆坻(丁禮反)。

囉緹(他禮反)。

婆踟(直知反)。

** 第十三卷　第十四卷(先不音)

** 第十五卷

刼波育(或言劫貝者訛也正言迦波羅高昌名㲲可以為布罽賓以南大者成樹以北形小狀如土葵有殼
剖以出花如柳絮可紉以為布也紉女珍反)。

僂𣦢(力矩反僂曲也下卑覓反𣦢跛不能行也字從止也)。

跛蹇(又作􃲽同補我反下居免反字林跛蹇行不正也)。

窊面(一瓜反廣雅窊下也經文作洿一胡反洿池非也)。

櫨欂(來都反下平碧反說文欂櫨柱上枅也三蒼云柱上方木也山東江南皆曰枅自陜以西曰㧺也枅音古奚反)。

怡懌(古文􃘲同翼之反下以益反爾疋怡懌樂也經文作津液之液非也)。

監領(古文譼同公衫反方言監察也亦覽也經文作鑒非體也)。

輨轄(古緩反下又作􃲾鎋二形同胡瞎反方言閞之東西曰輨亦曰轄謂車軸頭鐵也鎋鍵也經文從竹作管非體
也)。

鞦紖(又作䊶絼二形同直忍反謂牛鼻繩也)。

旒幢(字書作統同呂周反謂旌旗之垂者也天子玉藻十二旒諸侯九旒是也)。

** 第十六卷

焦悸(古文痵同其季反字林悸心動也說文氣不定也)。

􂗙笑(尺之反蒼頡篇蚩輕侮也經文從口作嗤非體也)。

** 第十七卷

郁鳩(於六反)。

鳩攡(力知反)。

蔚耆(於費反)。

曬婆(力計反)。

** 第十八卷　第十九卷(先不音)

** 第二十卷

唏隸(呼几反)。

嘍梨(力口反經文作螻非也)。

斫啾(酒由反)。

膝伽(私七反經文作𢑧非也)。

提蘘(而羊反)。

薩陁(徒多反經文作􃲿非也)。

茂睼(吐奚反經文作𢑠非也)。

遁𡗱(今作遯𨔵二形徒頓反遁逃也廣雅遁避也)。

** 第二十一卷

刀戟(居逆反字林戟有枝兵器也長六尺也)。

确盡(苦角反孟子曰确塉薄地也今亦取此也确瘦也苦角反通俗文物堅鞕謂之确今取其義也)。

奎星(口攜反)。

婁星(力侯反)。

昴星(亡飽反)。

觜星(子移反吳音醉唯反秦音也參星頭上三小星也)。

** 第二十二卷

嘻􂎟(虛基反)。

究侜(竹流反)。

婆𨥌(昌氏反)。

陀睼(吐奚反)。

淫婆(以針反經文作􃳀非也)。

至肣(胡躭反經文作晗非也)。

仳他(皮美也)。

薜茘(捕細反下力計反正言閉麗多此譯云祖父或言餓鬼是餓鬼中最劣者也)。

尼鞀(徒刀反)。

䉛廁(於六反)。

陀𠲸(或作諵喃二形同女咸反)。

脹那(丑上反經文從口作􂚴非也)。

兵革(古核反軍旅之事曰兵革謂兵器雜有皮革也)。

** 第二十三卷

啅啅(陟角反)。

兜仇(都侯反下渠牛反)。

囉𥿫(尸賜反)。

鞞哹(疋允反)。

噢喃(於六反)。

伽悢(力尚反)。

低囉(丁奚反經文作䩯非也)。

埏埴(尸延反下時力反埏柔也擊也和也埴土也)。

** 第二十四卷　第二十五卷(先不音)

** 第二十六卷

手探(他唅反說文以手遠取曰探也)。

伶俜(歷丁反下疋丁反三蒼伶俜猶聯翩也孤獨之皃也)。

** 第二十七卷(先不音)

** 第二十八卷

􃳁蘘(翼支反下而羊反)。

􃳂呿(於六反下羌庶反經文從豆作𧯱非也)。

膃摩(一兀反)。

蹶比(巨目反)。

** 第二十九卷

迦睇(他弟反一音徒計反依字傾視曰睇)。

霖雨(力金反雨自三日已上為霖也)。

係心(古文繫繼二形同稽詣反係綴也繫束也)。

* 大集日藏分經
** 第一卷玄應撰

僧伽藍(舊譯云村此應訛也正言僧伽羅磨云眾園也)。

生挑(他堯反聲類挑抉也謂以手抉取物也抉烏穴反)。

俱蘭吒花(或云拘蘭荼花此譯云紅色花也)。

** 第二卷

逋沙(布五反又作補婁沙或言富留沙皆訛也正言富盧沙此言士夫或言大夫經中或作甫訛也)。

仳必(疋視反)。

羅麼(茣可反)。

羅謎(茣閇反)。

復䫂(都我反)。

馺跛(蘇合反)。

娑郵(于鳩反)。

􂍾􃳃(因賢反)。

鉢爹(徒可反)。

鉢剆(力可反)。

囉栘(是奚反)。

三姥(亡古反)。

咥㖑(丑一反下呼戒反)。

惡踦(居綺反)。

窣朱(桑沒反)。

迃嘍(一禹反下勒口反)。

伊儸(力哥反)。

系毘(平第反)。

** 第三卷

唵句(烏感反)。

眵提(充支反)。

那挮(他隸反)。

頻婆人(案佛本行經云頻婆羅此數當十兆也)。

** 第四卷

培鞞(蒲口蒲來二反)。

阿紉(女珍反)。

坒絰(扶必反下徒結反)。

姧宄(居美反廣雅宄盜也左傳曰在內曰姧在外為宄也)。

** 第五卷

䫫頷(又作髏同力侯反埤蒼䫫頭骨也下胡感反方言頷頤頷也)。

腥臊(又作勝同先丁反下又作鱢同乘勞反通俗文魚臭曰腥猳臭曰臊猳音加腥􃳄二字並從肉經從月作者書
寫人誤錯也)。

** 第六卷

羸瘠(古文膌同才亦反說文瘠瘦也瘠亦薄也)。

蠅䏣(七餘反三蒼蠅乳肉中曰䏣經文從虫作蛆子餘反蝍蛆蜈蚣也又作疽久㿈也二形並非經義也)。

得臛(呼各反王逸注楚辝云有菜曰羹無菜曰臛)。

蔔韲(上朋北反下子西反又作𩐎同醬属也醢醬所和細切曰韲全物為葅今中國皆言韲江南悉言葅)。

脊標(相傳力甚反正言棟居屋中也亦言梁也或言極也)。

樘柱(上勅耕反又恥孟反今謂邪柱為牚也經文作棖非體也)。

任娠(書隣反懷胎為娠漢書孟康曰娠音身今多以娠作身兩通)。

凍暍(又作𤸎暍二形同於歇反謂傷熱煩悶􂔙死也)。

石撩(力彫反撩擲也說文作摷相擊也)。

** 第七卷

刪刪(所奸反龍王名也依字聲類刪定也)。

庰中(蒲定俾并二反廣雅圊圂庰廁也)。

乳哺(蒲路反字林哺咀食也謂口中嚼食也)。

不憚(徒旦反詩云豈敢憚行注主憚難也亦畏也)。

** 第八卷

人黶(烏簟反黑子也說文中黑也)。

翌軫(夷軄反下之忍反北方宿名也昱亦作翼)。

些吉(蘇計桑餓二反此火天也姓些吉利多邪尼也)。

拓地(古文􃘺袥二形今作托同他各反)。

剛毅(魚既反說文毅有決也孔安國注尚書云煞敵為果致果為毅也)。

親暱(又作暱同女栗反爾疋昵親近也又云昵亟也親昵亦數也)。

炒粳(古文作鬻炒焣𤌉四形今作􃳅崔寔四民月令作炒古文奇字作􃳆同初狡反方言熬焣煎􃳇火乾也􃳇音皮
逼反)。

慎儆(古文憼儆二形今作警同居影反警戒慎也廣雅警不安也)。

嘲戲(又作啁同竹包反蒼頡篇云啁調也調相調戲也)。

** 第九卷

蜎飛(於全反字林虫皃也動也或作翾呼全反飛皃也)。

桁械(胡郎反下胡戒反通俗文云拘罪人曰桁械謂穿木加足曰械大械曰桁)。

他恀(音是又是移反依字爾疋云恀怙恃也)。

䯇䯇(􂬾骨反廣雅䯇勤也埤蒼力作也)。

喫噉(口迹反謂喫食也)。

** 第十卷

燂身(聲類作燂燖二形字詰古文𤏝鬻二形今作燅同詳廉反通俗文以湯去毛曰燅經文作爓案說文等音皆余
贍反又羊占反火𤓁𤓁也非經旨也)。

嗽於(又作欶同山角反嗽吮也經文從口作𡂡俗字也)。

刀砧(又作褀􃳈二形同猪金反鈇砧也)。

烙口(力各反謂燒煑物著人曰烙經文作爍式酌反非也)。

* 大集月藏分經
** 第一卷玄應撰

囉𠯋(烏禮反字又作䚷依字義廣雅䚷譍聲也)。

棖觸(說文作摚柱也音紂庚反字統作棖丈庚反棖觸也又嫽敞敞觸亦作敞音文衡反)。

** 第二卷

齊鼓(今清樂中有此皷皷面安齊故云齊皷也)。

籢鼓(力占反謂以瓦為𣞙革為兩面用杖擊之者也經文作𥲥)。

矛䂎(又作𨥨𢦵二形同莫侯反說文矛長二丈建於兵車也下七亂反廣雅云𥎞謂之鋋鋋小矛也今江湘以南傒
人工用𥎞鋋音蟬傒音口奚反經文作爨非體也)。

䏣佞(七餘反謂胆妬也下奴定反諂媚也字從女從仁論語惡夫佞者此即從女之義左傳云寡人不佞不能事父
兄此即從仁之義也)。

登祚(徂故反祚位也祿也亦福也祥也)。

狡猾(古夘反下胡刮反方言凡小兒多詐或謂之狡猾猾亦乱也三蒼猾黠惡也)。

佛仍(又作䚮䄧二形同而陵反廣雅云仍重也因也乃也)。

** 第三卷

塵曀(古文㙪同於計反小爾雅云幽曀闇昧冥也釋名云曀亦翳也謂曰不明淨也)。

怨讎(視周反三蒼怨偶曰讎讎對也爾雅云讎匹也)。

鼨鼠(籀文作鼨同之弓反爾雅鼨亦鼠也說文即豹文鼠是也經文作螽音終䖝名非此義也)。

訓狐(下戶姑反訓狐即鳩鵄也一名鵂鶹經文作勳胡非體也)。

土䲷(古彫反惡鳴鳥也說文不孝鳥經文作兔䲷或作禿䲷非也)。

蔚茂(於謂反蒼頡篇云蔚草木盛皃也蔚亦茂也翳也)。

期尅(渠基反下口勒反言必當也經文作忌非也)。

** 第四卷

蕃息(父袁反蕃謂滋多也息塞滿也今中國謂蕃息為嬔息音匹万反同時一嬔亦作此字也)。

** 第五卷

羅媲(普詣反)。

系捍(胡計反下公旦反)。

海島(古文隖同都道都𥅟二反說文海中有山可依止曰島釋名島到也人所奔到也亦言鳥也人物所趣如鳥之
下也)。

迦利(或名歌利王論中或作伽藍浮王正言羯利王此云鬪諍王也)。

** 第六卷

佉伽(又作渴伽皆訛也正言朅伽此釋云犀牛朅音去謁反)。

𦂅訶(又作枲同息里反天童女名也)。

陂濼(筆皮反下普莫反大池也山東名濼幽州名淀淀音殿今亦通名也經文作泊借音非體也)。

** 第七卷

純淨(時均反謂專一不雜也方言純好也大也經文作醇說文不澆酒也又作淳濃之淳其義一也)。

尸仛(又作詫譇二形同勅嫁反乾闥婆名也黃鼬翼周翼救二反此龍名也)。

朚瞿(莫光反)。

儚伽(亡曾霍和二反)。

黚婆(九嚴反)。

枲何(息里反)。

黟乾(一𠔃反)。

謫罰(都革反通俗文罰罪曰謫字林謫罪過也責也說文罪之小曰罰罰亦折伏也)。

** 第八卷

婆涑(桑侯桑穀二反依字濯生練曰涑也)。

雷鼓(力迥反周禮雷鼓神祀鄭玄曰雷鼓八面者也)。

** 第九卷

讇鞞(是鹽反下蒲迷反國名也)。

鄯善(時戰反漢書本名樓蘭因傅介子斬其王復更立名鄯善因為國號在烏耆國南陽闊外也)。

黟羅(烏奚反阿修羅王名也)。

** 第十卷

遮噠(勑轄反國名也依字韻集云呾噠語不正也)。

日虹(胡公反江東音綘爾雅音義云雙出鮮盛者為雄雄曰虹暗者為雌雌曰電也一名螮蝀也)。

𡉏𡍩(皮美反下耻格反爾雅𡉏毀也𡍩裂也廣雅𡍩分也說文從土㡿音赤)。
一切經音義卷第十七



一切經音義卷第十八

大唐翻經沙門慧琳撰

** 大乘大集地藏十輪經音并序

從第一盡第十。

旭照(上許獄反毛詩云旭日始旦也說文云旭明也日旦出皃從日九聲)。

原隰(上危袁反下尋立反杜注左傳云高平曰原下濕曰隰公羊傳云下平曰隰說文阪下濕也從阜㬎聲㬎音他
答反)。

發軫(上方襪反考聲云發動也起也舉也去也說文䠶發從弓癹箭發聲也癹音普沫反下之忍反許叔重注淮南
子云軫轉也義取創轉車輪即分轍也或從田作畛楚辭曰田邑千畛王逸注云畛陌土各趣一途詳製序者文含兩意
故雙舉之備其文義也說文井田問陌也形聲字亦會意字也)。

分逵(匱為反爾雅云交道九達謂之逵郭注云交道四出復有旁通曰逵左傳云及大逵不及道也似龜背之文形
也)。

普洽(咸甲反蒼頡篇云洽徹也說文洽霑也形聲字也)。

􃳉化(順倫反易曰萬物化醇俗作淳三蒼云淳濃也孔注尚書云􃳉粹也說文淳粹不雜也文字典說云不澆酒也
純美也從酉􃭄聲也􃭄音同上粹音雖醉反)。

澆風(皎堯反許叔重注淮南子云澆薄也)。

沉痼(音固或作㽽禮記曰身有痼疾說文云久病曰痼從疒固聲也)。

濅遠(井禁反去聲字也亦作􃳊顧野王云浸漸也易曰浸而長也王逸注楚辞曰猶稍稍也亦長時沉㲻也文字典
說云浸謂引之所灌者從水從􃳊省聲)。

陶坏器(上唐勞反廣雅陶化也或作陶又音姚亦通會意字也下普盃反說文瓦器未燒曰坏從土從盃省
聲)。

沃石田(烏谷反賈注國語云沃美也說文溉灌也從水夭聲)。

譜第(或作諩亦同晡古反釋名云譜布也文字典說云稽諸譜牃布列見其事也從言普聲)。

失魄(上失字說文從手從乙今隸書變體急書作失。下普伯反左傳曰心神之精爽是謂之魂魄。陽精為魂陰質為
魄。易曰精氣為物遊魂為變。杜注左傳云魄形也。尚書云哉生魄。孔注云魄生明死也。又曰始生魄月十六日也文字典
說云魄陰神也魄迫也著人也。顧野王云魄者謂月之形無光處暗晦者也。說文月始生魄然也承大月二日承小月三
日古文作􃳋古今正字魂魄二字並從鬼。形聲字也)。

淪滯(上律均反孔注尚書云淪沒也毛詩云河水清且淪說文云水淪為淪從水侖聲侖音同上)。

鍼石(上枕任反案鍼者醫工之鍼炙也不可使分毫差失石者所服之乳石藥也服者本求延年益壽若將息失度
即暴敗之憂立至矣)。

纖毫(上相閻反廣雅纖微也方言云細小也毫即分毫)。

易𠂠(上夷地反下音乎正體字)。

屬有(鍾辱反杜注左傳屬會也又云託也說文屬聯也序經者自慶奉三藏法會預此譯經可以託茲慧命聯嗣法
燈照明未悟)。

學架(瓨角反考聲云放習也識也孔注尚書云學教也顧野王云受人之教也說文云上所施下所効也乃是古文
斅字也覺悟也教之聲也說文斅字從攴學聲今學字從冖冖音覓冖曚也從孝省去攴從臼從冖子聲轉注字亦會意
字下架字音加訝反)。

溟渤(上覓瓶反集訓云溟昧也暗也溟渤者大海之別名也從水形聲字也)。

以索亡珠(所革反俗字也正作𣑇方言索取也借音字也本音桑洛反今不取說文云草木有莖葉可為
繩索故從􃳌普末反從糸象形字也今隷書通作索變體書也)。

蹈龍宮(上堂到反說文蹈踐也從足舀聲)。

㪅馥(房福反韓詩馥香皃也)。

三𣊹(良仗反此義世親巳前所立三量現量比量至教量謂陳那已後至教量攝入比量中唯立二量)。

昉以(方𠕀反撰經序人名也即大唐三藏玄弉法師下翻經大德僧昉法師也自說製序之由譯經時也)。

反魂(十洲記云聚窟洲在西海中洲也。此上有大樹似此國楓香聞數百里名為反䰟樹。伐取其樹於玉釜中煮取
汁。更以微火熟煎之如黑鍚令可丸名火驚精香。亦名震靈丸。亦名反生香。亦名人鳥精。亦名却死香。凡有五名。燒之香
氣遠聞。死尸在地聞香仍活。漢延和三年武帝行幸安定宮。西國月支王遣使獻反䰟香四兩集絃膠神猛獸黃色甚小
威伏百邪之􃳍魎。帝親試之皆有驗矣。帝輕之於後不覺失其使者及獸等莫知所之潛歸西國)。

染翰(寒岸反或從毛作㲦考聲云獸毫毛也可以製筆故云㲦墨周書曰文㲦若彩鷄言文章綺煥也筆能橋奮故
呼筆為摛㲦)。

操紙(草刀反說文云操持也或作𢿾古字也)。

疇咨(宙流反鄭注禮記疇發也王注楚辞云二人為疇疇亦匹也下姉私反爾雅咨謀也說文謀事曰咨形聲字也)。

伉談(上康浪反杜注左傳云伉敵也伉儷匹偶也桂苑珠叢云敵對論議曰伉談)。

螢暉(上惠扄反爾雅螢火即炤也郭注云夜飛於空腹下有光者禮記月令云腐草化為螢古今正字從虫熒省聲
也)。

** 大乘大集地藏十輪經卷第一

佉羅帝耶山(上羌伽反梵語山名也或譯為騾林山十寶山之一山也亦是七金山之一數接近須彌
高四萬踰繕那光味仙人居住此山習驢􃫏仙所傳玄象列宿法)。

苾蒭(上毘力反下楚俱反今以字錯響梵音不求字義梵云苾蒭唐云乞士亦名能破破猶毀也破有多義或破惡
業或破煩惱此無正譯故存梵語)。

雨大香雨(上雨字去聲于句反下雨字上聲于矩反說文雨字象形)。

三界(皆薤反或書畍字訓用一種梵云怛􂏍（二合轉舌）路（引）枳（二合）唐云三界即欲界色界上下倫次摠有
二十八重諸天或依山地或依虗空隨業而住旁盡三千大千百億須彌䥫圍上窮有頂冥空下極風輪空界摠曰娑訶
古譯名娑婆世界是也)。

浮泡(普包反方言泡盛也江淮之間語也郭璞注云泡洪漲皃也水上浮漚也)。

欻然(熏欝反蒼頡篇云欻猝起也猝音倉訥反西京賦曰欻從背見薛琮曰欻忽也)。

增彊(巨良反爾雅彊當也郭璞曰彊者好與物相當也從弓畺聲也)。

帝釋(三藏云帝是唐言釋是梵語略也正梵音云𩟧羯囉唐語翻而譯之義當勇決舊譯文略但云帝釋今循古譯
故雙舉之)。

以頌(徐用反鄭略周禮云頌誦也容也考聲頌者歌盛德之詩羙其形容告于神明故謂之頌)。

不測(楚側反禮記曰無測未至鄭玄曰測意度也或經誤從心作惻非此用也)。

大刧(劒業反梵語唐曰長時不限年歲也)。

盛貯(上音成鄭注周禮在器曰盛下張呂反說文貯積也從貝宁聲)。

車乘(承證反廣雅乘駕也鄭注云四匹為乘謂二偶也古號為駟馬車)。

所憑(被氷反周書曰凭玉几說文作凭方言云楚人名怒為憑或名為滿郭璞注云憑憑恚怒皃也經取怒滿義也)。

船橃(煩襪反方言云𣻜謂之箄箄謂之筏筏者秦晉間通語王逸注楚詞云編竹木浮於水曰栰楚人謂之𣝁𣝁音
敗埋反𣝁即柎𣻜二字音用並同芳于反𣝁即筏也經文作筏俗字也正體從木發聲也)。

如塹(妾焰反廣雅塹坑也玉篇謂城池也周書曰無渠塹而守是也亦謂之城隍也)。

清泠(歷丁反王逸注楚辞云冷清凉風皃顧野王曰冷然解寤之意也經從冰非也)。

貧匱(逵位反鄭注禮記云匱乏也毛詩傳匱竭也說文匣也從匚音方貴聲)。

稼穡(上加訝反下疎力毛詩不稼不穡傳曰種之曰稼𣫍之曰穡說文從禾嗇聲也從來㐭也來者㐭而藏之故田
夫謂之嗇夫也)。

水激(經亦反王逸注楚詞云激感也莊子注者激也司馬彪曰流隱曰激說文水礙邪疾波也形聲字也)。

銷釋(上音消頋野王云銷散也楚辞減毀也說文鑠金也形聲字也)。

悚懼(上粟勇反下音具字書悚懼戰慄也三藏云梵文意取心驚毛竪為懼也)。

儼然(上魚撿反爾雅儼敬也曲禮曰儼若思鄭玄曰矜莊皃也人之坐思容貌儼然是此義也)。

首楞伽摩(梵語唐云健行)。

三摩地(唐言等持亦名為定)。

谿澗(輕鷄反下間莧反爾雅曰水注川曰谿山陿水中曰㵎竝形聲字也)。

溝壑(上古侯反鄭注周禮云溝所以通水於川者也廣四尺深四尺曰溝下訶各反鄭注禮記壑坈也爾雅壑虗也
郭注云謂坑塹丘墟耳說文壑溝也從叡從土)。

蠱毒(上音古又音野今取上音古字林云腹中蟲也蟲癥病害人也從皿蟲會意字也)。

災橫(上宰來反左傳天反時為灾白虎通云災之言傷也說文作𡿧𡿧害也從一壅巛或從火作災經作灾俗字也)。

杻械(上勑柳反或作抙下諧戒反在手曰杻在足曰械械桎梏也桎者足械也所以質於地也梏者手械也所以告
於天也以此而言則杻不必唯在於手械不必偏在於足杻械桎梏枷鎻之通語也桎音質梏音谷從告也)。

枷鎻(上音加下音桑果反文字集略云穿木枷頸令不得自在字林云𤨏聯環也文字集略云連䥫環以拘身也古
今正字從金𧴪聲)。

撿繫(上錦儼反釋名云撿禁也下經曳反鄭注周禮云繫連綴也從糸形聲字也)。

鞭撻(上必綿反說文鞭擊也從革便聲古文作􃳎下炭割反廣雅撻擊也周禮達其怠慢者古今正字從手達聲也
古文作􃳏𢺂􃳐說文達字從辵􃳑聲􃳑音同上也)。

羸惙(轉劣反聲類惙惙短氣之皃也)。

暢適(勑亮反廣雅暢達也悟也考聲云仲冬万物咸藏故謂之暢暢亦通也古今正字暢其善意也從申昜聲昜音
羊也)。

癲狂(典年反廣雅癲亦狂也聲類風病也或作癲亦同也)。

崖岸(上五皆反說苑云山邊高險謂之崖說文山高邊也從屵音五割反圭聲也下我幹反崖峻水深曰岸爾雅重
崖岸郭注云兩崖累者為岸也)。

顛墜(丁堅反杜注左傳云顛亦墜也或從人作傎下長類反說文云從高墜下也)。

畢舍遮鬼(唐言食血肉鬼羅剎之類也)。

布單那(唐云作灾恠鬼或與人畜為崇也)。

鳩盤吒(經中或作畔荼聲轉也唐云冬瓜鬼言面似冬瓜或云腹似冬瓜也)。

羯吒布但那鬼(吒音讁加反唐言􃳒譟作灾恠鬼譟音桑到反)。

吸精氣(經文或有噏虛急反說文吸內入息也)。

厭禱(刀老反字林云禱者告事求福也廣雅禱謝也從示示音祇)。

根䰅(相臾反或作須)。

奧闍訶洛鬼(唐言吸精氣鬼)。

剡魔王(上焰染反唐云探惡勝業或名可怖畏亦名深能靜息或云平等次後地藏菩薩陀羅尼經中本為
是古譯或有音旨不切用字乖僻今有自受持梵本因修音義依文再譯識梵文者請挍勘前後二譯方知疎密真言曰)。

曩謨(引)囉(羅字取上聲兼轉舌即是)怛曩(二合)怛囉(二合)夜(引)野
(一)娜莫阿(去引)哩野(二合上哩字轉舌二)乞史(二合)底(丁以反)糵
婆(去引)野(三)冐(引)地薩怛嚩(三合引)野(四)摩賀(引)薩
怛嚩(三合引)野(五)摩賀(引)迦(引)嚕抳(匿整反下文同)迦(引)野(六)
怛儞也(二合)他(去引七)乞墋(二合下楚錦反正體從彡)謀(八)乞墋(二
合)謀(九)阿(去引)迦(引)舍乞墋(二合)謀(十)嚩迦囉乞
墋(二合)謀(十一)暗麼(莫可反)囉乞墋(二合)謀(十二)吠(肥癈
反引)羅乞墋(二合)謀(十三)嚩日囉(二合)乞墋(二合)謀(十
四)路(引)迦乞墋(二合)謀(十五)淡麼(鼻)乞墋(二合)謀(十
六)薩底野(二合)麼(鼻)乞墋(二合)謀(十七)薩底野(二合)
儞逸(二合)賀(引)囉乞墋(二合)謀(十八)阿(上)𩕳(寧逸反下同)
底野(二合十九)儞逸(二合)賀(引)囉(轉舌上聲)乞墋(二合)謀(二十)
弭野(二合)縛路(引)迦乞墋(二合)謀(二十一)乞灑(二合)麼
(鼻)乞墋(二合)謀(二十二)塢跛捨麼乞墋(二合)謀(二十三)曩
野曩乞墋(二合)謀(二十四)鉢囉(二合)枳孃(二合引)三(去聲)
畝底(丁以反引)囉(轉舌)拏(鼻音)乞墋(二合)謀(二十五)乞灑(二
合)拏(鼻)乞墋(二合)謀(二十六)尾室(引)哩野(二合)乞墋(二
合)謀(二十七)舍(引)娑跢(二合)嚩乞墋(二合)謀(二十八)弭野
(二合)阿(去引)素𪘨(擿皆反二十九)摩呬(馨異反下文同)黎(引三十)娜迷
捨迷(三十一)作訖囉(二合)𥿳(三十二)作訖囉(二合)麼(鼻)枲
(星以反下同)􂏩(轉舌三十三)乞史(二合)􂏩呬􂏩(三十四)伽囉(二合)
娑麼羅鉢囉(二合)陛(三十五)呬􂏩(引)鉢囉(二合)陛(三十六)
鉢囉(二合)拶(贊辣反)囉襪(轉舌)多(上)寧(三十七)跛囉左左
左左(三十八)呬黎弭黎(三十九)瑿羯他託契(四十)託齲
(驅宇反)盧闥􂏩(轉舌四十一)弭􂏩麼(鼻引)廌(宅薤反)𡅄(多箇反引)廌
(四十二)矩黎弭黎(四十三)盎矩紫跢(引)微(四十四)阿(上)哩儗
(霓以反)哩(四十五)跛囉(引)儗哩(四十六)矩吒苫麼黎(四十七)檂
(搦講反下文同)霓擃霓(四十八)擃(引)麌(愚矩反)黎(四十九)戶魯戶魯
戶魯(五十)矩嚕窣覩(二合)弭􂏩(五十一)弭哩第(五十二)
弭哩廌(宅𧷓反五十三)叛拏(上)馱(五十四)賀囉呬梨(五十五)戶魯
戶魯(轉舌)盧(五十六)薩嚩(引)囉他(二合)尾戍(引)馱𩕳娑
嚩(二合引)賀(引五十七)迦里庾(引)誐尾戍(引)馱𩕳娑嚩(二合引)
賀(引五十八)

魯灑麼(鼻)諾尾戍(引)馱𩕳娑嚩(二合引)賀(引五十九)迦魯
沙摩賀(引)納步(二合引)多(六十)尾戍(引)馱𩕳(六十一)迦魯
沙奧惹(殘邏反)尾戍(引六十二)馱𩕳娑嚩(二合引)賀(六十三)薩嚩
(引)囉他(二合)跛哩布(引)囉抳娑嚩(二合引)賀(引六十四)薩嚩
薩寫(六十五)三(去引)播(引)娜寧沙嚩(二合引)賀(引六十六)薩嚩
怛他(去引)誐多(六十七)地瑟耻(二合)帝娑嚩(二合引)賀(引六
十八)薩嚩冐(引)地薩怛嚩(二合六十九)地瑟耻(二合)多(七十)
阿(上)弩(鼻)慕(引)儞(泥以反)帝娑嚩(二合引)賀(引七十一句)

馳騁(下勑郢反左傳曰馳而左右杜預云馳走也廣雅騁奔也)。

驚躍(羊灼反爾雅躍迅也郭璞曰盛疾之皃廣雅躍跳也)。

** 第二卷

劬勞(上具愚反考聲云勤也鄭注禮記劬亦勞也從力句聲下老刀反周禮事功曰勞字書勞倦也說文云用力者
勞從力從熒省聲也)。

唯然(上惟癸反禮記曰父召無諾先生召無諾唯而起鄭注云唯恭於諾說文從口隹聲也)。

乘馭(魚據反尚書云若朽索之馭六馬顧野王云謂指撝使馬也周禮以八柄詔王馭群臣一曰爵二曰祿三曰予
四曰置五曰生六曰奪七曰廢八曰誅六藝四曰馭說文作御使馬也馭古文御字也從彳從卸古今正字從馬又聲會
意字也卸音星夜反彳音丑尺反)。

欺􂡻(力澄反玉篇云侵侮也說文作􃳓􃳓越也從夂􃳔聲􃳔古文六字也)。

誣网(上武夫反杜注左傳云誣欺也賈注國語云非先王之法曰撟加誅其罪曰誣又曰以惡取善曰誣鄭注禮記
誣妄也又云於事不信曰誣說文加也從言巫聲下武莽反論語云君子可欺不可网馬融注云不可誣网也爾雅网無
也說文象网交文從冖冖音覓也)。

矯乱(姜夭反亦從手作撟撟詐也妄也下古文亂字也)。

籌策(上長流反鄭注儀禮籌算也鄭注禮記云籌矢也史記云借前箸為大王籌之運籌策於帷帳之中也說文從
竹壽聲下楚革反或作筴聲類筴籌也鄭玄云箸也筴亦算也方言燕北朝鮮烈水之間謂木細枝為策賈注國語云策
計也字書筴謀算也孔子曰戒事先其㩍或為拺字從手說文從竹從朿朿音此恣反夾音甲亦從竹也)。

稟性(上彼錦反杜注左傳云稟受也廣雅稟與也說文賜穀也從禾㐭聲㐭音力錦反)。

嫡子(上丁歷反字書嫡正也爾雅長也公羊傳嫡夫人之子尊無與敵也)。

珥璫(上音耳下音當釋名曰穿耳施珠曰璫形聲字也)。

􃯾葢(上桑旦反或作傘古字也用同􃯾即蓋也從覓從肉𢽳聲也)。

扣擊(上康苟反廣雅扣持也下經亦反王逸注楚詞云扣擊也)。

珊瑚(上桑安反下音胡寶名也出外國生大海中赤色鎣徹形如鹿角有枝距大者高尺餘小者高數寸名曰珊瑚
樹或裁以為珠也)。

瑠璃(上音留下音离青色寶也有假有真真者難得出外國假者即此國鍊石作之染為五色也)。

羯洛迦孫馱(唐言成就美妙是賢劫中最初佛也)。

羯諾迦牟尼(唐言金寂靜是賢劫中第二佛名曰拘那含)。

迦葉波(唐云大飲光是賢劫中第三佛或但云迦攝也)。

奢摩他(唐云止)。

毘鉢舍那(唐言觀)。

彌荔多(上邊結反次音麗此字或轉舌梵語鬼名也餓鬼之惣名也)。

僚佐(上歷彫反百官同官曰僚也)。

阿笈摩(笈音黔業反梵語唐云傳教也)。

阿毘達磨(梵語論之惣名也唐云廣說亦名勝說或名異說也)。

軌範(上音歸𥯤反軌轍也範法也並前文已具釋也)。

尠薄(上相演反或作鮮杜注左傳勘少也)。

賑恤(之胤反左傳分貧賑窮杜預曰分與也賑救也下詢聿反鄭注周禮振恤憂貧也)。

謫罰(上吒格反三蒼云譴責也方言怒也郭璞云謂責怒也下煩襪反從刀詈會意字也)。

佷戾(上音恨下音麗說文云佷謂不聽從也諡法曰不悔前過曰戾從戶從犬會意字也)。

驅擯(卑印反司馬彪注莊子擯棄也史記曰相與排擯是也從手賓聲也)。

折伏(上章熱反下音服從犬從人會意字也)。

嘉餚(音爻俗字也正體作􃳕賈注國語云􃳕葅也顧野王云凡非穀而食之者皆曰􃳕謂豆實葅醢果蓏牲肉之數
是也考聲云脯羞木果之屬也肉也設豆也說文啖也從肉㕛聲也)。

猜貳(上倉來反廣雅猜懼也杜注左傳云猜疑也方言恨也從犬形聲字下音二左傳曰臣不敢貳杜注云貳違令
也考聲亦疑也二也從貝弍聲弍古文二字也)。

疇咨(上直流反訓義如前序音中釋也)。

瑜伽(上庾朱反梵語也唐言相應此即一義也更有多義故存梵語)。

耽染(上答含反說文正合作媅尚書云媅樂之徒孔注云過樂謂之媅詩曰吁嗟女兮無與士媅俗用從身作耽說
文從女甚聲也)。

戍邏(輸注反爾雅戍遏也郭注云戍字所以遏止􂪒賊也說文守邊也從人從戈下勒賀反考聲邏遮也遊兵𠩋候
也)。

舍羅(梵語也唐云反舌鳥)。

珤饌(上音珤正體字也下音撰孔注論語云饌飲食也)。

大坑(苦庚反爾雅坑墟也蒼頡篇壑也陷也從土􂌱聲)。

或推(他雷反說文推排也)。

𣀙坌(上桑贊反下盆悶反通俗文云𡋯土曰坌或作坋用同說文坋塵也從土分聲)。

婬慾(上與針反字統云私逸也廣雅婬戲也王注楚詞云遊也說文同字統從女㸒聲㸒音同上從爪從壬經從水
作淫非也下容足反考聲云情所好也從心)。

陂河(上彼皮反鄭玄曰畜水曰陂從𨸏皮聲𨸏音負)。

池沼(之遶反說文云沼即池之異名也)。

險阻(上扻撿反下莊所反)。

投竄(倉亂反廣雅竄藏也賈注國語云竄隱也文字典說隱蔽也從穴從鼠會意字也)。

乳哺(蒲暮反淮南子含哺而遊許叔重注云口中嚼食啖與孩子也說文咀也從口甫聲)。

按摩(上安旦反摩字取去聲凡人自摩自揑申縮手足除勞去煩名為導引若使別人握搦身體或摩或揑即名按
摩也)。

栖泊(上先𠔃反爾雅栖息也廣雅棲息謂之林正從妻從木作棲經從西作栖俗字也說文云鳥在巢上象形作􃳖
古文西字也日在西方而鳥栖故因為東西之西字下傍莫反楚詞曰陵陽烏之汎濫忽翱翔之栖泊王逸注云泊猶止
也水流停止曰泊也)。

遞相(上提禮反考聲遞代也爾雅遞迭也說文遞㪅易也或作递俗字也)。

捶楚(上佳蘂反國語曰鞭捶使之是也說文捶以杖擊也從手垂聲或從木亦通或曰摘也下初所反毛詩傳楚木
名也鄭注禮記云楚荊也說文叢木也從林疋聲疋音疎又音所)。

囹圄(上歷丁反下魚舉反獄名周禮三王始有獄釋名云囹者領也圄者禦也謂領錄囚徒禁禦之也說文囹獄也
圄守之也外形內聲字也)。

幽縶(上幼由反鄭注禮記云幽闇也不明也爾雅幽微也深也說文隱也從山中𢆶𢆶音同上從二幺幺音伊遙反
下砧立反毛詩傳曰縶絆也穀梁傳云兩足不相過謂之縶古今正字從糸執聲也)。

敺擊(上謳口反史記愕然欲敺漢書酷吏敺傷郎吏是也說文敺捶𣪠也從支區聲下經亦反顧野王云擊猶打捶
也莊子目擊而道存司馬彪曰擊動也說文攴也從手𣪠聲𣪠音同上也)。

耽湎(綿編反考聲云耽酒也尚書曰𦏁和湎淫孔注云沉湎於酒過差失度也)。

結憤(分問反王逸注楚詞云憤滿也從心賁聲賁音汾也)。

頓弊(上敦鈍反考聲云困極也說文下首至地也從頁屯聲經作頓俗字也或作𢻴下毘袂反考聲壞也劣也說文
帗也一曰敗衣也從攴從㡀㡀音四袂反經文作弊俗字也)。

名譽(音預考聲云稱美也說文稱也從言與聲也)。

𨀗王(誇化反賈注國語云􃳗猶般也考聲却坐也說文渡也從足𡗢聲也𡗢音口寡反從大從􃱇􃱇音同上從于作
跨非也音枯護反跨踞也非經義下王字去聲呼說文云天下所歸往也)。

亘窮(上剛鄧反考聲亘遠也毛詩傳遍也方言竟也或從木作􃳘說文從二從日作亘今時所不用􃋌古字也􂎟書
從日從二也)。

爰及(違元反爾雅爰曰也考聲於也發語辝之端也說文引也從𠬪于聲𠬪音披表反下及字說文逮也從人從了
部古文作􃳙)。

阿若多(若音而者反梵語也唐言解也)。

憍陳那(亦梵語也是其姓也解則彰其美德姓則􃢆其氏族德姓合目曰以名之是佛最初得度聖弟子也)。

蘇跋陁羅(梵語阿羅漢名也唐云善賢是佛在世時最後得度聖弟子也即涅槃經中須跋陁羅是也)。

蘇剌多(亦阿羅漢名唐云善樂亦是佛法中遺法聖弟子也即大集月藏經中涑羅多是也)。

溟海(覓瓶反十洲記云蓬萊山對大海之東北岸山周迴五千里山外別有圓海繞山圓海水色正黑謂之溟海沖
虛真經及南華真經皆說終北之北有溟海者天池也有鳥名鵬翼若垂天之雲背若大山摶扶搖而上九萬里然後圖
南也)。

** 十輪經第三卷

疑滯(直例反王注楚詞云疑惑也滯留也考聲沉也止也賈注國語云滯久也說文凝也形聲字也)。

輕躁(遭告賈注國語云躁擾也鄭注論語云不安靜也易曰躁人之辝多吉人之辝寡說文作趮從走古今正字從
足喿聲也)。

豓色(上音焰方言𧰚美也秦晉之間謂美色為𧰚說文好而長也經文從去作𧰚俗字)。

嗢達洛迦(梵語也唐言雄傑即經中鬱頭藍弗是也)。

阿羅茶(唐言自誕舊經阿蘭迦蘭是也)。

底沙(丁以反或云補沙唐云鬼宿即其人是此宿直日生西方以二十八宿記日但以月所臨宿因以為名舊經云
蛭數者是也)。

瞿波理迦(唐言牛主舊譯俱迦梨訛也)。

提婆達多(唐言天授)。

披片(帔悲反王逸注楚詞云在背曰披讀與不同帔音去聲也)。

腐敗(扶甫反考聲云肉敗也廣雅腐臭也說文爛也從肉府聲或從木作􃳚)。

牛麝(虵夜反山海經云翠山多麝郭璞注云似麞而齊有香牛經自云有黃妙藥也)。

賈客(上公午反行賣曰商坐販曰賈或作􃳛)。

挑取(上體彫反聲類挑抉也音淵決反從手兆聲)。

末達那果(梵語西國果名也此國無其果大如檳榔食之令人醉悶亦名醉人果堪入藥用也)。

擣簁(上當老反廣雅擣舂也說文擣築也下篩同字書簁羅也竹器羅藥也從竹徙也)。

瞻愽迦花(舊云瞻蔔其花赤色香氣郁然久久猶香也)。

鐵摶(叚欒反或作團考聲摶握也說文圜也圜音𡊮從手專聲也)。

鉛錫(上悅專反下先歷反周禮識方氏楊州之利金錫鄭注云錫鑞也爾雅錫謂之鈏郭璞注云今之白鑞也案鉛
錫與白鑞三物各別其實不一錫色青黑鑞色最白鉛色黃白所用不等故說文云鉛青金也錫銀鉛之間足明別異也)。

成辦(彭慢反考工記曰以飾五材以辦民器鄭注曰辦具也說文判也從力辡聲)。

卉木(上暉貴反郭注爾雅云百草之惣也方言吳楊海岱之間謂草為卉說文從三中也)。

宰官(灾在反周禮天官謂之太宰鄭注禮記云宰者冢宰也主治百官也鄭注禮儀云宰有司主正教者也考聲大
也理也制斷也古文作􃳜)。

麁獷(古猛反廣雅獷強也說文獷犬不可附近也譯經者意取言辝麤強如獷犬之難近也)。

撿問(上劒儼反廣雅撿驗也蒼頡篇撿法度也意取依教問罪使合法度也爾雅撿同也郭注云摸範同等說文從
手僉聲)。

摩怛理迦(梵語也唐云本母亦云論也)。

容縱(足用反考聲縱緩也亂也王注楚詞云放也說文從糸聲)。

䴏麥(上鷰見反案鷰麥者草名也似麥而非麥也苗瘦而無實如禾有莠如稻有稗之類也說文從鳥燕聲也)。

其穗(隨醉反即前燕麥穗也形聲字也)。

剪拔(上煎衍反鄭注禮記云剪割截也杜注左傳云盡也說文從刀前聲下辨八反廣雅拔出說文拔擢也從手犮
聲也)。

** 十輪經卷第四

頗有(破麼反字書云頗猶可也或云不可也亦作叵也)。

沙門(梵語訛也正梵音云室囉末拏唐云勤懇也)。

𧷮賈(上式羊反鄭注周禮云行賣曰𧷮考工記云通四方之珍異謂之𧷮鄭玄曰販賣之客謂之𧷮旅說文從貝從
商省聲販音蕃方反下公五反經作估俗字也鄭注周禮云居賣曰賈爾雅賈市也鄭玄云坐賣也賈物之貴賤漢書音
義云賈貴則賣之賤則買之坐販求利也有音加雅反者非也)。

吠瑠璃(梵語青色寶名也經中作茷瑠璃茷音伐不正也)。

迦遮(下色假偽惡寶名也玉名之類也)。

憍傲(上矯喬反考聲憍㑥也矝也廣雅傲慢也王注楚詞倨傲曰憍形聲字也下我告反考聲云憍倨也慢也蕩也
或從女作嫯王注楚辝云侮慢曰慠從人敖聲)。

灰燼(夕胤反字林燼火餘也或作􃪏)。

凡猥(烏賄反考聲云犬眾吠也不正而濫也多也廣雅猥眾也蒼頡篇猥煩說文從犬畏省聲也賄音灰每反)。

擯黜(上賓牝反韻英云擯擯𠩋也考聲弃也落也從手賓聲也下椿律反廣雅黜去也古今字詁貶也杜注左傳云
故也范寗集解云黜退也說文貶下也從黑出聲或作絀椿音勑倫反)。

窣堵波(梵語也唐云高勝墳方言云幽燕之間凡上方而高大者謂之方墳也)。

迦奢國(梵語也唐言蘆葦也)。

捻箭(念牒反考聲捻揑也說文作掫音乃涉又訓云掫拈也從手取聲取音輒古字也)。

視覘(謟焰反杜注左傳覘伺也鄭注禮記云闚視也古今正字從見占聲)。

彎弓(綰關反考聲持弓也蒼頡篇云引弓也說文云持弓閱矢也從弓䜌省聲也)。

射中(上虵夜反又音石下中字去聲呼)。

號訽(上号高反爾雅號鳴也考聲大哭也痛聲也說文大呼也從虎号聲經作號謬也下吼遘反杜注左傳云訽罵
也或誤為吼呴吽拘四字亦通皆上聲字音呼苟反案諸字書並訓為號鳴也經意亦苞二義訽罵亦不妨宜從訽字義
正也)。

哽噎(上更杏反集訓云哽亦噎也說文語塞為舌所介礙也從口更聲或從骨作骾食骨嗌喉中蓋取氣憤喉中如
骨嗌耳下煙結反毛詩云中心如噎傳曰噎憂不能息也說文飯窒也從口壹聲經文有從因作咽非也)。

應速蹋(曇荅反說文蹋踐也從足􂰌聲􂰌音塔也)。

無暇(霞駕反賈注國語云暇閑也安也舊譯經或云八不閑或名八難其義一也從日叚聲)。

般遮羅(上半安反梵云般遮唐云五數名也羅名為執此乃國名王之美稱也言彼國王性多慈愛縱有犯
死刑者不忍殺之但縛五體送於壙野山林時人嘉之因為國号也)。

丘壙(苦晃反毛詩傳曰壙空也集訓云大也說文塹穴也大空之皃也從土廣聲)。

朅藍婆(上騫謁反梵語也唐云伏剛強處不求字義地名也)。

鬇鬡髮(上音爭下搦莖反古今正字及文字典說皆云鬇鬡髮乱皃也二字並從髟形聲字也說文並從草)。

所賚(來代反爾雅賚賜也尚書曰予其大賚汝孔安國曰賚與也從貝來聲也)。

魁膾(上塊回反下古外反孔注尚書云魁帥也壯大也集訓云膾割也屠肆人也)。

欲撲(龐駮反考聲云搏取投於地也說文挨也從手菐聲也挨音一亥反)。

跪伏(逵位反拜跪也跪亦拜也屈雙足於地曰跪也)。

抆足(上文粉反廣雅抆拭也或有誤書捫字其訓義亦通捫摸也)。

喜愕(五各反俗字也考聲愕驚也韻詮懼也說文正體從􃬁作􃳝從心從吅從􃬁􃳞亦聲也經從丐非也)。

壓油(鵶甲反廣雅壓鎮也杜注左傳壓笮也說文壞也從土厭聲)。

** 十輪經卷第五

沉輪(上長林反毛詩傳曰沉沒也字書沒水曰沉說文濁也梵文具含兩義沉取沒義輪取轉義故下經文云輪轉
五趣沒生死河是其義也故輪字從車也)。

寇敵(上口遘反廣雅寇抄孔注尚書云羣行攻劫曰寇左傳兵作於內為亂於外曰寇說文寇􃳟也從支從完當其
完聚而亦寇之完亦聲也)。

𢝐陽(上羗焉反亦作𠐨左傳曰冬無愆陽杜預曰愆過也謂冬溫也古文􃳠􃯊􃭐𨓲並出衛宏官書從心愆聲也􃳡
字從于或從并也)。

炕旱(康浪反說文炕乾也考聲云土榻安火曰炕從火亢聲或作亢)。

霜雹(龐邈反集訓云兩氷曰雹也)。

皆漂(匹遙反毛詩傳曰漂猶吹也廣雅漂敝也泛也說文浮也從水票聲也票音同上敝音篇篾反)。

*** 護國不退輪心大陀羅尼(釋經沙門慧琳再譯)

怛你也(二合)他(去引一)母抳冐(引)􂏩(轉舌二)母娜揭臘
閉(二合三)母抳訖哩(二合)馱曳(四)母抳嚕賀批(毘逸反)
拶(贊辣反)􂏩(五)母那曷栗祭(二合六)母抳業謎(七)束訖
囉(二合)愽乞曬(二合八)鉢囉捨愽乞曬(二合九)吠囉愽
乞曬(二合十)囉(轉舌)乞曬(二合)訖哩(二合)帝(十一)都囉
拏訖哩(二合)左􂏩(二合)鉢怛囉(二合)洛乞灑(二合)
訖哩(二合)帝(十三)麌麌拏(鼻)弭黎(十四)暗嚩乞叉(二
合)薩􂏩(十五)阿努(鼻)賀儗哩吠(十六引)母抳鉢納銘
(二合)娑嚩(二合引)賀(引十七)

瘂羊(鵶賈反埤蒼云瘂瘖也案瘂者雖有聲而無言語舌不轉也亦舌轉也)。

戇愚(卓降反鄭注周禮云生而癡騃童昏者也說文愚也從心𥫔聲也經從舂作惷誤也音丑降反訓釋雖義同是
愚於文義間語似不穩令故不取改從戇轉讀講說者知之也)。

駛流(上師事反韻英云急速也考聲云竹疾也速也古今正字從馬史聲有從夬作駃音决非也乖經義)。

􂍙脹(上普邦反下張亮反杜注左傳云膖脹腹滿字苑云爛壞也竝從肉形聲字也)。

爛臭(上闌且反下昌呪反說文云禽獸走而知其跡者犬也從犬從自自即古文􃳢字也會意字也)。

交翫(五灌反說文翫習也)。

** 十輪經卷第六

髓惱(上雖􂌯反下奴倒反前音義第十七卷彌勒所問經中已釋)。

兇悖(上音凶考聲云兇惡也恐也說文擾也從人在凶下象形字也下盆沒反考聲云悖壯大也或從人作侼侼佷
也強也亦惡也說文從言作誖誖猶乱也古文作􃳣論語曰色孛如也從子從市市音肥未反)。

慘厲(上倉敢反考聲云慘感也爾雅慘憂也毛詩憂慘慘傳曰慘慘猶戚戚爾雅郭璞注云賢人愁恨皃說文毒也
從心參聲也)。

或濫(藍澹反杜注左傳濫失也)。

懇切(上肯很反禮記曰稽顙而後拜懇乎其志也廣雅懇誠也文字典說懇切也或作懇從心貇聲貇音坤穩反從
豕艮聲)。

詎能(渠御反字統云未知而疑語辞也言詎能者與豈能之言意同形聲字也)。

陷斷(上咸監反廣雅陷隤也顧野王云墜入也王注楚辞云陷沒也說文􃳤墮也從阜臽聲臽字上從人下從臼象
形下團乱反孔注尚書云斷絕也周易斷木為杵說文斷截也從斤𢇍聲古文絕字也今隸書取便穩廻作㡭也)。

嬰纏(上益盈反漢書云嬰城固守音義云以城自繞也據義合作縈纏毛詩傳曰縈纏繞也旋也今經文從女作嬰
女孩子也非此義)。

矬醜(上藏螺反廣雅矬短也考聲矬矮也說文闕古今正字正體作􃳥集訓云䂑短從矢坐聲經文作矬雖俗用古
字也下犨帚反毛詩傳曰醜惡也案醜不端嚴也皃惡不妍也說文可惡也從鬼酉聲矮音櫻解反䂑音㽵解反犨音齒
周反古文坐字從从从音從一云從留省也)。

拙訥(上專悅反下奴骨反包咸注論語云訥遲鈍也)。

滲漏(上參禁反廣雅滲盡也司馬相如封禪頌曰滋液滲漉說文水下漉也形聲字下樓豆反許叔重注淮南子云
漏穿也顧野王云漏猶泄也失也說文云以銅器盛水漏下分時晝夜共為百刻周禮挈壺氏之所掌形聲字或為屚字
象形屋屚字也)。

隤穴(隊雷反韻英隤墜也考聲云物下墜也邪也廣雅壞也或從土作墤經文從頁作頹非也是無髮曰頹非經義
也)。

泛於(上芳梵反賈注國語云泛浮也說文從水乏聲也經文或有作汎俗字亦通)。

盲瞽(下音古釋名云目冥合如皷皮因以為名也)。

石田(左傳曰得於齊猶獲石田無所用也杜預注云石田不可耕也)。

營耨(上帷扄反王逸生楚辞云營耕也下奴豆反杜注左傳云耨鋤也或從金作鎒俗字非正)。

甕器(上烏貢反字書云甕瓦器之大者也)。

悲惻(楚力反考聲云惻愴悲痛也孟子曰若無側隱之心者非人也鄭注周禮云痛之至也說文從心則聲或作𢝔
古字也)。

** 十輪經卷第七

慘毒(楚錦反借音字也爾推慘悟憎也考聲慘甚也說文慘亦毒也從心參聲經文從石作慘是砂慘字非此義也)。

纔得(在來反考聲纔􃭷也或作裁字諸文史書亦或作財借用也古今正字從糸從􂻨􂻨音丑略反從兔兔音土故
反)。

訶叱(上壑哥反考聲云訶𧨚也怒也問也責也古文從止從可作苛經文作呵俗字也下齒栗反禮記曰尊客之前
不叱狗文字典說云從口七聲也)。

崖揆(上雅加反考聲云水岸也又音雅皆反集訓云山險岸也或作厓古今正字云山邊也從厂圭聲厂音罕下葵
季反毛詩專曰揆度也度音唐洛反度亦量也說文揆葵也從手癸聲癸字下從天)。

舌噤(琴禁反韻英云口閉也韻詮云口急不開也或從金作唫古字也經文從舌作𦧈或從牛作𤘡竝是牛舌下病
非經義也)。

毘鉢尸(或云毘婆尸梵語前劫中佛名也唐云勝觀也或云微鉢尸)。

毘攝浮(此亦梵語亦是莊嚴劫中佛名唐云能變現古譯云毘舍浮)。

羯洛迦孫馱如來(古云俱留孫皆梵語訛轉也正梵音云羯句忖那也)。

輕誚(或作譙訓義同齊曜反蒼頡篇云誚訶也譏也說文嬈也從言肖聲)。

迫愶(杴業反尚書云殲厥渠魁愶從罔治顧野王云以威力相恐愶也劉兆注公羊傳云畏迫也賈注國語云愶劫
也廣雅怯也聲類附也韻詮近也韻英急也古今正字從心脅聲經文多單作脅肚兩旁也非此義又從三刀從月並非
也不成字正從三力從肉也)。

打棓(白項反經從奉作棒俗字非也)。

盧至如來(梵語佛名古譯樓至唐云愛樂即此賢劫中第一千佛劫末後成佛即今之執金剛神是也亦
名密迹金剛)。

** 十輪經卷第八

車輅(上舉魚反象形字也下音路周禮天子有五輅玉輅金輅象輅革輅木輅杜注左傳云大輅玉輅皆祀天之車
也說文云車軨前橫木也從車從路省聲也)。

土塊(古文作𠙽象形苦外反爾雅塊堛也堛音丕力反土丸也)。

所𨋁(尼展反韻詮云𨋁轢也轢音歷車所踐轢也諸史書多音𨋁為耎作柔𨋁用人兖反今不用此音說文亦云𨋁
轢也從車𠬝聲𠬝音𠬝經文多從展作輾非也輾音展玉篇中自有八訓皆非經義訓云輾轉也整陳也信也舒也申也
重也難也誠也並非經意今故不取宜改為欠也)。

投掣(上豆樓反杜注左傳云投擲也棄也說文擿也從手殳聲殳音殊下闡熱反韻英云掣挽也字鏡𤿫也曳也周
易見輿曳其牛掣古今正字或作𤸪亦作掣音充世反引縱曰𤸪從手掣聲或作摯從熱𤿫音丑劣反)。

吼聲(呼狗反俗字也正從牛作𤘽古文作呴考聲云吼鳴之聲大者牛虎等噑也狗曰吠馬曰嘶鳥曰鳴獸曰噑各
從其類廣雅大鳴也案吼叫呼也古今正字作吽熊羆叫聲也從口並形聲字也)。

酬抗(上壽劉反或作讎訓義多通同郭璞曰此酬通謂相報答不唯主於飲酒也杜注左傳酬對也爾雅云匹也從
酉州聲讎會意字也下苦浪反杜注左傳抗敵也當也子夏曰抗極也集訓云禦也賈注國語云救也說文杆也從手亢
聲經從人作伉亦通也)。

** 十輪經卷第九

鬱蒸(上氳律反。埤蒼云鬱烟出皃也。爾雅鬱氣也鬱然氣出皃也。毛詩傳曰鬱積也。鄭注考工記云鬱鬱不舒散。杜
注左傳云鬱滯也。廣雅幽也。說文芳草也鬱金香也煮之合釀鬱􃳦酒以降神也。從臼音弓六反從冖音覓從􃇩音不狗
反從􃳦音暢從彡音衫彡其飾也。經文多從林從艮從寸作鬱非也無說處訛失久矣。下織綾反。考聲云蒸進也薰也塵
也。說文火氣上行也。從草烝聲或作蒸亦同)。

梯橙(上體羝反賈注國語云梯階也說文木階也從木從弟聲下登鄧反或作蹬考聲蹬履也登陟階級道也)。

** 十輪經卷第十

躁擾(上遭奧反韻英云躁動也賈注國語云躁亦擾也鄭注論語云不安靜也說文為趮字從走喿聲也經從足形
聲字下而沼反前音義寶積經第一百一十二卷中已釋訖)。

依怙(胡古反爾雅怙恃也韓詩云無父何怙怙恃賴也形聲字上聲)。

悋惜(隣陣反下音昔)。

濯以(上幢角反廣雅濯洗也說文濯浣也從水翟聲音宅)。

阿賴耶(梵語第八識名也唐云藏識能含藏執持諸善惡種子故名藏識亦名染淨識或曰阿陀那識密嚴
經云阿陀那識甚微細一切種子如暴流我於凡夫不開演恐彼分別執為我也)。

浸爛(上精任反去聲字韻英云浸漬也沒於水也說文闕古今正字從水𠬶聲𠬶音七淫反或從宀作寖下闌且反
集訓云火燒過熟曰爛說文從火)。

宴然(煙見反考聲云宴安也韻詮云偃息或借音於諫反順俗語也安息義也)。

霜液(盈益反說文云液津液也)。

昴星(茅飽反。郭注爾雅云西方宿名也。廣雅昴謂之旄頭案昴星者西方白虎星也。正當於酉故六壬式中有虎視
之卦陰陽仰伏之異占傳課亦別。今訛俗謂之攢昴。梵云羯底迦。九月十五日月臨此宿故從八月十六日已後至九月
十五日此一月名加提月。加提者古梵語訛略也。今四分五分諸部律文以此國七月十六日已後為加提錯挍一月太
早譯律者誤傳習者錯以安居太疾故也)。
一切經音義卷第十八


一切經音義卷第十九

大唐翻經沙門慧琳撰

  
  * 
音大方廣十輪經八卷　慧琳
大集須彌藏經二卷　慧琳
大集大虛空藏經八卷　慧琳
虛空孕菩薩經二卷　玄應
虛空藏菩薩經一卷　玄應
虛空藏菩薩神呪經一卷　玄應
虛空藏菩薩求聞持經一卷　慧琳
觀虛空藏菩薩經一卷　慧琳
虛空藏菩薩問七佛經一卷　慧琳
菩薩念佛三昧經六卷　玄應
方等念佛三昧經十卷　慧琳
般舟三昧經三卷　慧琳
大集賢護經五卷　慧琳
無言童子經二卷　玄應
大集譬喻王經二卷　慧琳
大哀經八卷　慧琳
阿差末經七卷　慧琳
寶女所問經三卷　慧琳
無盡意菩薩經六卷　慧琳
自在王菩薩經二卷　玄應
奮迅王所問經二卷　玄應
右二十一經八十一卷。

* 大方廣十輪經
** 第一卷慧琳撰

浚流(詢俊反郭注爾雅云浚深也廣雅溢也入也集訓云水急流也說文抒也從水從夋省聲或作􃳧亦作􃳨)。

駛流(師利反蒼頡篇水流疾也考聲速也說文從馬史聲)。

賑給(真刃真忍二反總通爾雅賬富也郭注云隱賑富有也考聲云救也給也濟也韻詮賜也或作䝩形聲字)。

阿波摩羅(梵語訛略不正也正梵音云阿跛婆麼二含囉虐鬼總名也)。

記莂(彼列反佛受記分別其事也)。

** 第二卷

璫環(上音當耳飾珠也下音還韻英云環珮也即耳𨎶也形如輪亦耳中之寶飾也)。

環釧(上環臂釧也或以象牙作環而以七寶鈿之或用金銀作如環之象下州戀反釧亦環也皆臂腕之寶飾也)。

緻密(馳利反考聲云繒帛密也鄭注禮記緻亦密也爾雅縷謂之緻郭注云襤縷袂緻也練也形聲字)。

推山(他雷反考聲推排也去也說文從手從佳省聲也)。

欲􃳩(音押集訓云鎮也笮也會意字也)。

** 第三卷

三摩跋提(梵語也或云三摩鉢底唐云等至定之異名也)。

餚饍(上效交反俗也正作􃳪韻詮云􃳪脯羞也考聲木果之屬也賈注國語云爼也毛詩傳曰豆實也鄭玄曰爼􂩇
也說文啖也從肉爻聲下音善亦俗字也正作膳顧野王云今之美物日珍膳韻英云羞牲肉也說文具食也從肉善聲
也)。

麝香(時夜反郭注山海經云麝香獸也似麞而處深山險徑中雄者口有牙臍中有香雌者無牙亦無香經文作𥔡
非也)。

􃳫客(上音古鄭注周禮云通物曰𧷮居賣曰􃳫杜注左傳云坐販也鄭注禮記云􃳫物貴賤也爾雅􃳫市也白虎通
云􃳫固也守固物待民來以求利也古今正字坐􃳫賣售也從貝􃳛聲􃳛音古說文云􃳫從人自癰蔽也左右象蔽形也
經作估非也)。

擣簁(上刀老反韻英云擣築也古作𦦾俗作㨶非也下師滓反又所買反韻英云簁羅也考聲云竹器也用羅藥從
竹徙聲)。

蘧麥(具干反韻英云蘧麥草也即蕪麥也從草遽聲或作𦼫亦通)。

稗莠(上牌賣反杜注左傳云草也似稻而非稻也下音酉毛詩傳曰莠似禾而非禾待穟出方知別也說文形聲字
也)。

穟既(隨萃反韻英云禾頴也毛詩曰禾頴穟也字統云禾黍盛貎或作穗亦作𦼯衛宏作𥠂樊恭作𥢁並通)。

田畯(遵浚反鄭注周禮云古之先田教民者曰畯爾雅畯田夫也掌田之官也形聲字)。

** 第四卷

挽箭(萬返反引弓也從手)。

蹹彼(談合反踐也)。

軻藍塚間(梵語也眾多亂冢處也)。

欲撲(龐邈反韻英兩手搏投於地曰撲)。

舐足(時爾反韻詮云以舌取物也說文從舌氏聲或作狧􃳬又作𦧇咶五體皆古人隨自意作之也)。

俸祿(上縫用反考聲云俸祑也奉也古今正字從人奉聲奉字說文從𡵄從手今隸書訛略也𡵄音峯也)。

** 第五卷

編椽(上必綿反下音傳)。

棘朿(上兢憶反下此漬反上二種皆邪見外道)。

捉攬馬一毛(勒敢反大海中有羅剎國彼羅剎眾常食生人有大悲菩薩化為天馬飛往彼國救彼食
之人事具在佛本行集經及正法念經等皆同此說且略言耳)。

** 第六卷

舌噤(琴禁反此前音義中地藏十輪經中已具釋此不重說)。

** 第七卷

輾断(女展反亦前音義中已具說下断俗字也正從㡭斷㡭音絕也)。

輾除(亦音女展反司馬彪注莊子云蹍蹈也廣雅履也與前輾字義相通故不言耳)。

** 第八卷(文易無可音訓)

* 大集須彌藏經
** 上卷慧琳撰

蚊蝱(上勿分反下孟耕反考聲蟲名聲類蝱似蠅而大也說文蚊䖟並齧人飛蟲也蚊或從䖵作蟁又作𨷷或作􃳭
並古字也蝱從䖵亡聲經作蝱俗字也亦行用久矣難改䖵音昆)。

蝗蟲(上濩光反考聲云食禾蟲也禮記云蝗災蟲也蒼頡篇云蝗螽也說文從虫皇聲下逐融反爾雅有足曰蟲無
足曰豸說文蟲從三虫䖝音暉鬼反螽音終豸音雉)。

險壙(上杴撿反考聲云險阻也危也從阜僉聲下苦晃反孔注尚書云曠空也蒼頡篇云光也疏曠也廣雅大也從
土廣聲有從日亦通)。

蓊蔚(上屋孔反下愇律反蒼頡篇云蓊蓊草木盛貌也古今正字並從草翁尉皆聲也)。

廣陿(咸甲反顧野王云陿迫隘不廣大也古今正字從𠂤匧音謙叶反或作陜為濫陜州字迷入也經從犬作狹錯
用非本字也)。

入一豆𥢶(口外反字林𥢶粗糠也說文從禾會聲)。

麁獷(虢猛反案獷者猶性猛惡佷戾也說文謂犬獷惡不可附近也從犬廣聲)。

搔䤈(上桑到反下馨鷄反陀羅尼句也)。

災雹(龐剝反鄭注禮記云陽氣為陰氣迫脅之凝而為雹說文云雨氷也從雨包聲災字經作灾俗字也)。

底𢮓(下昌制反)。

婢諶(甚林反)。

揵咃(梵語揵咃古譯質朴正梵音云囐馱亦真言句也)。

毘迷踦(下音欺亦梵語不正也)。

** 下卷

齧毒(研結反禮記云無齧骨說文齧噬也從齒㓞聲㓞音慳鎋反)。

嚪步簁(上時燄反下音史真言句中字也)。

谿谷(啟雞反爾雅云謂水注川曰谿說文山瀆無所通者曰谿從谷奚聲)。

𣿳溢(勞到反考聲云雨落所停水也毛詩傳云行潦者流𣿳也禮記季夏水潦成貌也說文雨水也從水􃳮聲燎音
力召反)。

蓖麻油(上閉迷反考聲蓖麻藥名也子斑蝥形似狗蜱故以為名或作􂤈經從豆作豍說文豍留豆也非經
義也)。

愛羂(決縣反聲類羂繫取也考聲以繩捕也文字典說從冈羂聲或作罥義同)。

躓頓(知利反郭注爾雅云疐頓猶倒仆也廣雅躓踏也說文從足質聲也或從叀作疐𨊢音專)。

* 大集大虛空藏經
** 第一卷
興善寺不空三藏譯　慧琳撰

不􃬑(一艷反考聲云􃬑倦也苦也說文從厂𤡜聲厂音䍐𤡜從甘從肉從犬故犬甘肉無猒足也)。

奮迅(上分問反鄭注禮記奮動也廣雅振也舒也郭注爾雅云物有力多自奮迅故以為名說文翬也翬猶飛也從
奞在田上奞者戍惟反奞謂鳥張毛羽自奮故奮字從奞)。

蘇迷盧山(梵語也唐云玅高山或云玅光山又曰須彌山亦梵語皆一山也)。

涌出(上容腫反劉兆注公羊傳云涌騰也說文從水甬聲甬音同上經從足作踊踊躍也非經義)。

住對面念(古譯經存梵意名般舟三昧或譯云諸佛立現前此言其速疾相應也即剎那頃入現前神通
勝定以梵文巧妙能含多義此土難為具翻諸經中或譯為神通三昧或名一行三昧各各得少分義耳)。

無行神通(行音幸耕反易上繫曰不疾而速不行而至即其義也)。

三摩鉢底(梵語唐云等至即定之別名也)。

唯然(上遺癸反借音字也曲禮云唯應辭也蒼頡篇云唯恭於諾也)。

尼夜摩位(梵語是菩薩不退轉地也)。

** 第二卷

門閫(苦本反鄭注禮記閫門限也古今正字從門困聲)。

鄔馱南(梵語唐云偈句或云足跡)。

􃳯流(上蒲冐反桂苑珠藂云降雨水聚合名為􃳰流說文猝疾雨貌也從水㬥㬥亦聲也猝音村訥反)。

** 第三卷

無翳(於計反方言翳薆也韻英蔽也廣雅障也說文華蓋也從羽殹聲也殹音同上)。

** 第四卷

迦止栗那綿(亦名迦真隣底迦瑞鳥名也身有細耎毛非常輕好如綿絹績以為衣或為絮轉輪聖王
方御此服也今雖有此鳥類非鳥也其毛麤惡不堪絹績也)。

芬馥(上方文反鄭箋毛詩云芬香也方言和也郭注云香氣和調曰芬芳說文從草分聲下馮目反韓詩馥香氣貌
也古今正字從香复聲复音同上)。

頗胝迦(梵語寶名也此無正翻水精之類也光明瑩徹淨無瑕穢有四色之別青色或紅色紫色之異也亦
神靈瑞寶也)。

貧匱(逵位反鄭注禮記云匱乏也毛詩傳云匱竭也說文從匚貴聲匚音方經從食作饋義別非經義)。

倮形(華瓦反借音字也顧野王云倮脫衣露袒也本音盧果反今不取也)。

嬰諸疾病(上伊盈反韻詮嬰遭也縶也說文從女賏聲賏音同上經𤕫作非也)。

捺落迦(梵語上奴割反地獄也)。

䆫牖(上楚雙反考工記云在牆曰牖在屋曰䆫說文象形作囱又作𡆧俗從片作𤗉經從穴皆非正體也)。

鉾矟(上莫侯反考聲正作矛矛戈類也象形字說文矛長一丈二尺建於兵車也或作𢦵又作𨥨經作鉾俗也下雙
捉反廣雅矟亦矛也古今正字矟長一丈八尺也從矛肖聲經文從木作𣓞俗字非也)。

** 第五卷

不眴(玄絹反王逸注楚辭云眴視貎也顧野王如今人動目密相誡語曰眴目說文目搖也從目䀏聲䀏音同上)。

鈎鎖(上苟侯反廣雅鈎引也下桑果反考聲鎖連環也說文並從金勾𧴪皆聲𧴪音同上)。

擐彼(上還慢反杜注左傳擐貫也說文從手從環省聲也)。

** 第六卷

矯誑(上驕夭反集訓云矯詐也顧野王假稱謂之矯說文矯擅也從矢聲喬從夭今俗用從右作𠳮謬也)。

** 第七卷

不缺(犬悅反蒼頡篇缺虧也說文從缶從决省聲也缶音府苟反)。

躁動(遭奧反顧野王云躁亦動也鄭注論語躁者不安靜也說文從足喿聲也喿音騷到反)。

析為(星績反孔注尚書云析分也說文從木斤聲)。

一滴(丁歷反說文滴謂水欒注也從水啻聲或作適經文從帝作渧音丁計反渧水流下也非經義恐書寫人悞也)。

孔隙(卿逆反廣雅隙裂也說文壁際小孔也從𠂤𡭽聲𡭽從二小夾白經從巢作隟非也)。

** 第八卷

染纈(上而琰反愽雅染污也考聲著也說文以繒染為深色也從水杂聲下賢結反文字集略縛繒染之解為文考
聲亦謂繫絹而染之為文也古今正字從糸頡聲)。

僮僕(上徒紅反下蒲卜反考聲僮謂男子有伇使也說文僮亦僕也僕從徒也仕於公曰臣仕於家曰僕並從人童
菐皆聲菐音卜)。

𧶝易(摸侯反毛詩買賣也爾雅市也說文易財曰貿從貝丣聲經作𧴵俗字也丣音夘)。

流竄(村亂反顧野王云竄猶逃也說文隱也從鼠穴聲)。

緊迦羅(經引反)。

弭末羅(上迷以反)。

阿閦婆(閦音蒭六反此上三句皆梵語數法名也)。

悚慄(上粟勇反杜注左傳云悚懼也郭注爾雅慴也下隣窒反郭注爾雅戰慄憂慼也杜注左傳謹敬也說文並從
心朿栗皆聲)。

* 虛空孕經
** 上卷玄應撰

空孕(古文𣎜同翼證反依字含實曰孕孕懷子也)。

礓石(居良反土變為石形如薑也通俗文地多小石謂之礓礫石也)。

寶線(古文綫同私賤反說文線縫衣縷也)。

為繐(又作𦄑二形同思銳反說文蜀白細布也凡布細而疏者謂之繐也)。

犀牛(先奚反郭注爾雅云形似水牛大腹脚有三蹄黑色二角好食棘亦有一角者)。

城隍(胡光反城下坑無水曰隍)。

** 下卷

背大(又作􃳱同蒲貝反相違背也顧野王云背謂棄捨相違叛也廣雅背北也後也)。

* 虛空藏菩薩經玄應撰

澄霽(祖計反說文雨止曰霽霽猶晴也)。

毦帶(如志反通俗文毛飾曰毦如刀鞘飾也)。

踣鈐(蒲北反下巨炎反)。

豉漏(盧厚反)。

諾踦(居綺反)。

䫂隸(上都我反)。

* 虛空藏菩薩神呪經玄應撰

薩皤(蒲何補何二反依字皤白也)。

𠺕牟。

* 虛空藏菩薩能滿諸願求聞持法經
慧琳撰

恰須(上苦夾反下粟俞反)盥洗(上官換反顧野王凡澡洗物皆曰盥說文澡手也從臼水臨皿也)。

* 觀虛空藏菩薩經慧琳撰

駈擯(必進反司馬彪注莊子擯棄也古今正字從手賓聲經從人作儐通用字也)。

圊廁(上七精反下測事反釋名廁或謂之圂也說文圂亦廁也廁亦圊也圊從囗青聲廁從广則聲囗音韋圂音魂
穩反广音儼)。

* 虛空藏菩薩問七佛陀羅尼呪經慧琳撰

綫結(上仙箭反說文綫縷也或作線經作綖非也)。

匙㪻(上是之反方言匕謂之匙說文從匕是聲也經從木作𣏚考聲謂磨上橫木也非經義下厥願反廣雅云㪻抒
也蒼頡篇抒取也說文從斗䜌聲經從手作捲音權非經義䜌音力專反)。

桔皮(音肩嚙反說文桔梗藥名也從木吉聲梗音古杏反)。

諧耦(上戶皆反孔注尚書諧和也鄭注周禮云調也說文合也從言皆聲下五口反博雅耦亦諧也顧野王云耦猶
匹也賈注國語對也說文從耒禺聲耒音雷對反)。

銅鍼(下汁深反廣雅云針刺也顧野王云鍼所以綴也說文所以縫也從金咸聲或作箴亦作針刺音戚)。

* 佛說菩薩念佛三昧經
** 第一卷玄應撰

剌夵(上盧曷反下陟家反聲聞弟子名梵語也)。

胄胤(上儔又反杜注左傳云胄即後也賈逵注國語云胄胤也說文亦胤也從肉從由聲下寅振反孔注尚書云胤
猶嗣也爾雅云胤繼也說文云胤謂子孫相承續也從肉從八八者象其長幺亦象重累長也)。

** 第二卷

氤氳(上一隣反下紆文反元氣也謂天地未分之始氣也)。

渟流(狄經反埤蒼水止曰渟也)。

派別(普賣反說文水之邪流別廣雅水自分出為流也)。

** 第三卷

分衛(此言訛也正言賓荼夜此云食團謂行乞食也)。

京畿(或作圻同渠衣反周禮方千里曰國畿畿限也)。

慴伏(徒頰反爾雅慴懼也郭璞曰即恐懾也懾音之涉反)。

** 第四卷

懟恨(除類反考聲懟忿也爾雅怨也說文與爾雅義同從心對聲)。

摶食(徒官反顧野王云摶之令相合著也禮記無摶飯也說文從手專聲)。

** 第五卷

瘡疣(有求反考聲疣病也謂皮膚結也古今正字亦病也從疒尤聲或從肉作肬腹音又今不取)。

塵坌(盆問反考聲坌塵猥至也桂苑珠藂坌亦塵也說文從土分聲)。

** 第六卷

瞚頃(輸閏反呂氏春秋云萬世猶一瞚也說文謂目開闔數搖也從目寅聲或作瞬經作眴非義也)。

掘井(群勿反顧野王云掘謂發地廣雅穿也說文從手屈聲)。

* 大方等大集菩薩念佛三昧經
** 第一卷
慧琳撰

楣棖(上媚悲反郭注爾雅云楣謂門上橫梁也說文從木眉聲下宅耕反郭璞云棖謂門兩旁木也鄭箋詩云棖門
梱上水近邊者也說文從木長聲梱音坤穩反)。

樞𨵵(上觸朱反郭注爾雅謂門戶扉樞也又謂門持樞者以為固也說文戶樞也從木區聲下含臘反爾雅云𨵵謂
之扉即門扇也鄭注周禮云用木曰𨵵用竹曰扇說文𨵵獨閇也從門盇盇亦聲也)。

廁窴(徒堅反蒼頡篇云寘塞也說文義同從穴真聲)。

傀偉(亦作褒古回反司馬彪注莊子云傀美也方盛也下韋鬼反埤蒼云偉大也說文奇二字並從人鬼韋皆聲經
本從王作瑰瑋亦通用也)。

** 第二卷

亭傳(徒丁反下直戀反漢家因秦十里一亭亭留也傳譯也)。

熸燼(上接鹽反杜注左傳云吳楚之間謂火滅為熸下似進反鄭箋毛詩云火餘曰􃪏杜注左傳謂火餘木也說文
並從火朁聿皆聲經本從韱作𤒯非也從盡作燼通俗字也)。

** 第三卷(先不音)

** 第四卷

無謇(居展反方言謇吃也楚詞云言不通利謂之謇吃古今正字從言蹇省聲亦作𧮈)。

** 第五卷

嘶破(又作廝同先奚反蒼頡篇云廝病也言微也東齊謂聲𣀙曰廝聲類酸疼也古無今正字從口斯聲又作𧬊義
並同)。

** 第六卷

門闑(又作臬同魚列反爾雅云橜謂之闑即門限也說文從門臬聲臬音同上)。

廝伇(新移反字書廝伇也謂賤伇也古今正字云廝伇扈養也所使也從广斯聲)。

** 第七卷(先不音)

** 第八卷

法鞉(徒刀反鄭注儀禮云鞉如鼓而小持其柄搖之者說文從革兆聲正作鞀亦作䩞𪔛𪔓義並同籕文作𪔓)。

鏝陀(莫槃反案經文忉利天池名也為是梵語但響其音不求字義若依字即泥鏝字乖經義)。

** 第九卷

烗熱(口戒反廣雅云烗熾也古今正字義同從火亥聲)。

** 第十卷

黏污(又作粘同女沾反字書云黏黏也說文相著也從黍占聲黏音胡)。

倉廩(正作㐭力甚反說文云㐭穀所振入也宗廟粢盛倉黃朕㐭取之故謂之㐭從入回象屋形中有戶牖也㐭或
從广禾作廩與經本同)。

印璽(下思紫反天子之玉印也璽信也亦神器也說文從土作􃳲今從玉作𤫆)。

* 般舟三昧經
** 上卷慧琳新補

可𧶝(莫候反毛詩傳云賈易也韻英云貨易也說文易財也從貝丣聲丣古文夘字經作𧴵非也)。

譁說(上音花孔注尚書云譁諠也考聲云謂誼噪也說文從言華聲經從口非也)。

諛諂(上庾朱反莊子云不擇是非而言謂之諛蒼頡篇云諂從人意也孔注尚書云諛亦諂也從言臾聲經作諭非
也下丑染反易曰君子上交不諂下交不嬻何休曰諂佞也鄭注禮記云諂謂傾身以有下也莊子希意道言謂之諂此
時用隸書從略篆文正體從閻作讇今從略)。

四隅(遇俱反韻詮云屋角也考聲云四角曰隅說文𧿨也從阜禺聲經從山作嵎日出處山名也尚書嵎夷曰暘谷
是也)。

** 般舟三昧經中卷

輕㑥(又作敭今作易同以豉反蒼頡篇云㑥慢也謂平㑥也)。

鶡鴨(胡葛反似雉鬪死乃止故武士戴冠以象之也山海經云輝諸之山多鶡鷄以其尾臿頭也亦出上黨郡下音
押水鳥也)。

謗訕(所姧反蒼頡篇云訕誹也論語曰惡居下流而訕上者訕謗毀也並從言)。

蛟龍(梵語云宮毘羅有鱗曰蛟龍抱朴子曰母龍曰蛟龍子曰虯龍其狀似魚其身如鼉尾皮有珠郭注山海經云
蛟似蛇而四脚小頭細頸頸有白嬰大者數十圍卵生子如一二斛𤮲能吞人有神力)。

㹢攫(上又作猳古遐反下居縛反大母猴也善攫人好顧眄)。

** 般舟三昧經下卷慧琳新補

蜎飛(上恚緣反毛詩曰蜎蜎小蟲貌也蜉蝣之屬)。

蝡動(上潤尹反字統云蝡蝡蟲動貌也有足曰蟲無足曰蝡廣雅作𧔀或作􃳳說文動也從虫耎聲)。

􃳴󲲅(上逵位反韻英云饋餉也或從鬼作餽並形聲字也)。

拘利(梵語也即諸經云俱知也數法名此當百萬)。

那術(亦梵語或云那由他或云那庾多當此百千萬也)。

喻旬(亦梵語或云由旬或曰由延或云踰闍那正梵音踰繕那自古聖王軍行一日程也以法筭計之即三十里也)。

肌肉(上音居冝反即膚體􃫩宍也)。

* 大集賢護菩薩經
** 第一卷慧琳撰

賢護(諸經中或在梵語名跋陀婆羅即佛在世時王舍城中賢護長者白衣菩薩即此賢劫中當來千佛此其一也
請問佛說此經也)。

一摶(段欒反愽雅云手握使相著也考工記中或作團字團圓也)。

躁慼(上遭燥反論語云躁不安靜也賈注國語云躁擾也韻詮云急也集訓動也從足喿聲喿音桑到反下青亦反
廣雅慼慼憂也或作慽古今正字從心戚聲也說文又說慼字從戉戉音越從𡧯省聲也)。

** 第二卷

頑騃(上五關反左傳曰心不則德義之經曰頑古文作𡙷廣雅頑鈍也形聲字下崖解反蒼頡篇云愚騃無知也方
言云㽹癡騃也或作顀訓用同上說文馬行癡仡仡也駕馬也從馬矣聲)。

𢓼弊(上痕墾反考聲云很恨也韻詮云很戾也古今正字從彳艮聲說文艮字從目從匕今隸書因草略也彳音丑
尺反墾音苦本反下毘袂反考聲云弊壞也惡也象壞敗衣形)。

蚩笑(上叱支反從虫㞢聲也㞢古之字下消曜反從竹從夭從口者俗字也)。

區別(曲俱反考聲云限域也爾雅五十謂之區郭璞注云雙五為數數五為區馬融注論語云如草木異類區別也
說文從品品類別也從匚匚隱匿也上音兮弟反)。

** 第三卷

鑪㰆(又作韛排二形同白薤反謂鍛鑪家用吹火令熾者)。

諮詢(私遵反詢問也左傳訪問於善為諮諮親為詢諮問善道也杜注云詢問親戚之議也)。

岌多(此居士子名也依字音魚及反)。

篋笥(謙叶反下思吏反說文云盛衣器曰笥禮記簞笥同又鄭玄曰並盛食器也圓曰簞方曰笥簞音丹)。

** 第四卷

甖水(於耕反方言云瓿甊罌也)。

贊助(子旦反贊佐也亦導也)。

鏗鏘(又作銵苦耕反下又作鎗傖二形同七羊反廣雅鏗鏘並金玉聲也形聲字也)。

** 第五卷(文易無難字可音訓)

* 無言童子經
** 上卷玄應撰

亹亹(微匪反亹亹猶微微也亦進貌也)。

** 下卷

荏若(又作栠同而甚反柔木也廣雅荏弱也亦溫柔也下字冝作弱)。

* 大集譬喻王經
** 上卷慧琳撰

嬾憜(上蘭袒反下徒臥反東觀漢記云憜懶者獨不見勞孔注尚書憜懈怠也說文懶懈怠也從女賴聲或作懶也
憜不敬也從心隋聲惰音同上或作媠又作惰下卷同)。

鎧甲(開改反文字集略以金甲蔽身曰鎧說文鎧亦甲也從金豈聲豈音起)。

漂將(匹瓢反顧野王云漂猶流也說文浮也從水票聲票音必遙反)。

** 下卷

若干筩(動東反說文云篇斷竹也從竹甬聲)。

坑坎(上客耕反郭注爾雅云坑塹也蒼頡篇壑也涵也下苦敢反周易云坎亦𨺂也說文並從土亢欠皆聲亢音康
浪反)。

缺崖(犬悅反蒼頡篇云缺虧也下雅皆反考聲崖山澗邊際岸也說文缺從缶夬聲崖從屵圭聲屵音五未反)。

棘束(上矝憶反方言凡草木剌人江淮之間謂之棘毛詩傳曰棘酸棗也說文小棗叢生者從竝束經本從竝束誤
也下雌賜反顧野王謂木皮外有銳剌者也說文木芒象形也經本從刀作剌諛也是煞傷之剌也)。

欲澍(朱戍反淮南子云春雨之灌萬物無地而不澍無物而不生說文時雨所以澍生萬物者也從水尌聲尌音駐)。

筋骨髓(上謹欣反說文筋肉之力也從肉竹竹物之多筋者也從力力象筋也經從草從角作筋非也下雖
㭰反說文作𩪦云骨中脂也從骨隨省聲正體從隓作􃳵􃳵音許䂓反)。

犛牛(亦作氂音毛又音茅山海經曰潘侯之山有獸狀如牛而四節生毛名曰犛牛郭注云背􃳶皆有長毛說文西
南夷長髦牛也從牛𠩺聲𠩺音力之反又作旄)。

挑眼(眺遙反聲類挑抉也說文從手兆聲抉音涓血反)。

沫摶(上音秼顧野王云沫謂水上浮沫也說文從水未聲下音團前虛空藏菩薩問佛經第四卷已釋訖)。

水泡(並包反考聲云泡水上涪漚也說文從包聲)。

* 大哀經
** 第一卷慧琳撰

開䦱(為彼反國語曰䦱門而與之言賈逵曰䦱闢也闢猶開也古今正字從門為聲)。

淟池(天典反集訓云淟涊也又云涊垢濁也涊音年典反)。

庭燎(下曆弔反禮曰邦之大事供燌燭庭燎鄭眾曰燎火燭也以麻為之樹於門外曰大燭於門內曰庭燎皆所以
照象為明也又曰門燎地燭也經文從金作錠非也郭注爾雅云錠鋤屬也廣雅曰錠謂之耨即農具也甚乖經意)。

** 第二卷

寤寐(上音悟毛詩傳曰寤覺也蒼頡篇云睡覺而有言曰寤說文從㝱省下音彌臂反顧野王云睡而眠熟也偃息
也說文臥也從夢省未聲)。

􃰍異(上古回反埤蒼云瑰瑋珤琦也考聲云美大之貌也說文從衣瑰聲也經文從貴作潰非也)。

愚戇(下卓降反訓纂云㤶戇精神不爽貌淮南子曰從管仲視伯夷則為之戇矣說文戇愚也從心從貝𥪴音瑛降
反㤶音尨巷反)。

憺怕(上音淡下普伯反經曰澹慮真境怕恬靜也經從水非也)。

瑕玼(上音霞下音慈)。

􂎸𡄊(上羗兩反下苦改反嗴啼哭聲也嘅嘆息之聲正作嗴嘅經中作𠼢嘅書錯不成字也)。

躓礙(上陟利反顧野王云躓猶頓也廣雅蹋也亦顛躓也從足質聲)。

** 第三卷

彶彶(音及禮記曰彶彶如有所追而不及也顧野王云彶彶猶急急也說文急行貌也從彳及聲或從人作伋音急
考聲云繫於心也趣於事也經文從水作汲書誤也)。

貪餮(下天結反考聲云貪食曰餮)。

恍惚(上荒廣反下音忽經文從荒作慌非也)。

擘裂(上音伯又音甹覓反並通從手)。

** 第四卷

愞劣(上奴亂反考聲云愞怯也弱也從心耎聲或從人作偄亦同)。

亘然(岡鄧反集訓云亘遠過也毛詩傳曰亘遍也說文從木作𣕲𣕲竟也今時用亘字本古文亘字也說文從曰上
下各一亘之意也)。

** 第五卷

晧臭(二字並同音豪老反爾雅晧光也說文曰初出貌從日告聲或從白作皓下臭字考聲云元氣臭白者天也說
文大日皡也從大古文作􃳷今時用從曰從天俗字也)。

𢤱戾(上聾董反下音麗案攏戾者剛強難化也)。

恭恪(上恭字從心共聲也下恪音康各反孔注尚書恪敬也古文從客作愙亦形聲字亦會意字)。

蟲蟻(下宜倚反或作螘爾雅云螘蚍蜉也大螘也此字無定體先儒各隨意作之或從䖵作𧕶又作􃳸亦作蛾)。

憐傷(練田反集訓云憐愛也考聲哀也俗作怜經文從米作𥼭非也書錯不成字也)。

** 第六卷

泛流(上孚梵反考聲泛浮也或作氾說文氾濫也從水乏聲也)。

吹笙(青京反樂器名也世本云隨作笙象鳳皇之身正月音也說文云物生故象物貫地而生故謂之笙大者十九
簧小者十三簧經作𣢡非也)。

搵取(溫悶反說文搵沒也從手從􃳹省聲也)。

詹堂(上音占香樹名也廣州有煎葉作之)。

** 第七卷

愚騃(崖解反前第二卷中已具釋)。

燒灹(知嫁反火爆聲也)。

攄其(勅猪反考聲云攄舒也張也韻詮云散也從手慮聲)。

逮得(臺柰反集訓云逮及也經作逮非也)。

** 第八卷

棚閣(上白萠反考聲云棚棧也說文從木朋聲經從平作枰非也)。

強霸(巴罵反說文云月始生魄也集訓云霸王也字統云長也從月䨣聲也古文作審)。

* 阿差末經
** 卷第一慧琳撰

阿差末(梵語也此云無盡意是菩薩名也)。

浩晧浩晧(此經及前大哀等經並是西晉竺法護譯詞理虜拙質朴不妙言浩皓重書者是無量無邊之
義不可測量廣大也)。

摑裂(轟號反下音列此亦俗談之語隳壞之義也)。

聖喆(展列反或作哲哲智也亦古字也)。

適莫(丁歷反)。

苞裹(音果從衣果聲)。

** 第二卷

觝突(丁禮反或從牛作牴下鈍訥反說文從穴從犬會意字也)。

餚饌(上効交反下音撰前文已具釋)。

不存懅(巨魚反急速也)。

** 第三卷

恬怕(亭間反下普百反)。

粗舉都駮(上倉胡反俗字也正從三鹿粗舉者言約略也駮音邦角反廣雅駮明也鄭注考工記云駮見
也漢書曰駮然易知是也)。

** 第四卷

麼麼(莫可反三蒼云麼微也亦細小也謂微細小蟲也經文有作釆釆非也)。

凶豎(古文從豆作豎殊主反小兒也謂兇悖小人也)。

侏倀(正合作譸張音張留反毛詩曰譸張誑也謂相惑也經中作侏音朱侏儒也下又作倀音勅良反倀狂也非經
義)。

** 第五卷

坦然(他袒反說文坦安也廣雅坦平也經文作􃳺非也)。

眷戀(居院反下力眷反眷戀猶顧視也經作惓非也)。

芬葩(普花反說文芬芳也葩華也聲類取其盛貌也)。

大猷(餘周反方言云東齊謂猷曰遒又亦圖也若也順也)。

** 第六卷

乳哺(蒲墓反所謂嚼食在口吐與小孩曰哺從口甫聲)。

痛癢(羊掌反或從虫作蛘經作痒非也)。

** 第七卷

誘訹(上由首反下詢律反誘訹漸教也引也相勸也經文作憂恤非經義也)。

村落(俗作落同力各反廣雅落居也人眾所居曰村)。

* 寶女所問經
** 上卷慧琳撰

餱糧(胡溝反考聲餱乾飯也經文從米作糇不成字非也)。

** 中卷

帑藏(湯朗反集則云金帛之藏也)。

** 下卷

鞠閔(弓六反鞠養也愛也告也閔音美殞反閔傷也痛也)。

侁侁(所隣反說文侁侁徒來行貌也亦齊整貌也)。

嫺睒(胡間反說文𡢃雅也謂淹靜也今並為閑字也)。

* 無盡意經
** 第一卷慧琳撰

不瞬(水閏反動目也經文從旬從目作眴非也)。

縺綿(上音連相續無斷也)。

** 第二卷

䫌面(普米反說丈䫌傾頭也經文從人作俾非也)。

撩擲(遼調反謂遙擲也)。

不猗(音依古人用字乖僻准經義正合作依字)。

** 第三卷

海濤(道勞反海大波日濤)。

齅相(香救反說文云以鼻就臭曰齅經從口作嗅非也)。

溼相(深入反說文云幽溼也從水一覆也覆土而有水故濕也經文作濕非也)。

** 第四卷

勸􃳻(俗字也正作督東祿反爾雅督正也謂御正之也方言督理也察也)。

虧赧(上跪為反說文氣損也考聲落也傷也下孥簡反考聲云赧羞也面赤也羞慚也或作𧹞會意字)。

** 第五卷　第六卷(已上二卷文易不音)

* 自在王菩薩經
** 上卷玄應撰

貫鉀(上古亂反蒼頡篇云貫穿也說文從毋音官下音甲方言古箭小而長中穽二孔者鉀鑪也郭注云今箭鉀鑿
空兩邊者也古今正字從金甲聲也)。

一掬華(弓六反說文掬撮也又曲指捧物也古作掬或作􃳼亦作匊又作臼並通用也)。

齅者(許救反說文以鼻就臭曰齅從鼻臭聲古文作齅經從口作嗅俗字也)。

** 下卷(無字可音訓)

* 奮迅王菩薩所問經
** 上卷玄應撰

怖嚇(呼駕反鄭箋詩云以卩距人謂之嚇埤蒼大怒之貌也方言作恐䦧也古今正字從卩赫聲䦧音呼激反)。

𡱁𡱤(正字從尸矢聲也說文浘從尾從水俗作尿)。

** 下卷(無字音訓)
一切經音義卷第十九



一切經音義卷第二十

大唐翻經沙門慧琳撰音

  
  * 
音寶星陀羅尼經十卷　慧琳音
大方廣佛花嚴經六十卷　前譯經玄應

** 寶星陀羅尼經序慧琳音

鞮譯(上底奚反禮記曰五方之人言語不通嗜欲不同達其志通其欲故西方曰狄鞮鄭注曰皆世間之人其名也
依其事類耳鞮之言知也廣雅狄鞮譯也說文從革是聲也)。

迺聖(上音乃韓詩迺大也聲類至也說文古文乃字從彡西聲也西古文乃字也)。

揜頓(上音奄尚書云揜有四海為天下君孔安國曰掩同也方言藏也取也自關而東謂取為揜杜注左傳匿也或
為掩字訓義同說文覆也從手弇聲弇音同上也下敦困反顧野王云頓謂軍旅舍住也說文下首為頓首也從旨屯聲
屯音突論反)。

八紘(獲萠反許叔重注淮南子云紘維也顧野王曰八紘謂八極也古今正字從糸厷聲厷音同上)。

瀚海(上寒幹反案括地志云小海名也在流砂大磧西北同羅突屈西北數百里來南去長安五千三百里秦築長
城經此海南東西長亘匈奴中有數河水流入此海獨邏河悉陵河金河等泣流入焉北庭有瀚海鎮取此為名也)。

隄封(底泥反如淳注漢書云旁曰隄題曰封韋昭云積土為封限也說文隄䧜也從阜是省聲也下封字說文云諸
侯之土也公侯方百里伯方七十里子男方五十里從土作𡉚古封字也今從重土從寸會意字也籀文從土從𡵄作􃳽
𡵄音峯)。

龍庭(玄中記云北溟有燭龍之地名曰龍庭也)。

鳳穴(玄中記云南海中有􂗘穴山鳳鳥所拪乳海嶋之洲也)。

治踵(上音理下之勇反王逸注楚辭云踵繼也說文踵追也一云往來貌從足重聲也或從止作踵亦通用也)。

玄扈(胡古反古國名與夏后同姓在右扶風今京兆鄠縣是也漢書云夏啟與有扈戰亐甘之野今見有扈谷甘亭
是也謂啟所滅也澧水出東南北過入謂說文訓義同從邑戶聲也或從鄠亦同)。

尃弘(上撫無反考聲云專布也開也正體字說文亦布也從寸甫聲也下胡肱反說文弘大也從弓厶聲厶音肱)。

不憚(達翰反韻英云憚畏也說文忌嫉也從心單聲也)。

暨𠂠(上其冀反考聲云暨及也極也說文與也從且既聲經文從水作洎肉汁也非經義也)。

爰懋(上遠元反毛詩傳曰爰於也為也說文引也從𠬪于聲也𠬪音丕袁反下音暮郭注爾雅云懋勉也說文懋盛
也從心楙聲也楙音同上或從草作茂訓用亦同也)。

搜揚(上霜留反。杜注左傳云搜隱也。論語云人焉搜哉。孔注云搜匿也方言求也就室求之曰􃳾字書索也。說文眾
意也從手叜聲亦作搜叜者桑苟反。今俗用多從臼作叟。隸書變體字非正體也。下養章反。孔注尚書云揚舉也。鄭箋詩
云激也。王注楚辭云披也。說文飛舉也從手易聲也易字從且從勿易音同上經從支作敭古揚字也攴音普卜反今省
為攴)。

** 寶星經卷第一

怡悅(上以之反毛詩傳云怡悅也爾雅云怡樂也說文從心台聲下緣決反)。

厲聲(力滯反杜注左傳云厲猛也王逸注楚辭云厲烈也爾雅厲作也廣雅高也說文從厂萬聲厂音罕經文從广
作癘非也)。

峻險(上荀俊反孔注尚書云峻高大貌也郭注爾雅云峻長也說文作峻云高險貌也從山陖聲字書作𡺲亦作陖
埈今經作峻古今正字云𡺲或省也夋音七荀反下脇儼反周易云地險山川丘陵也顧野王云險猶阻也說文險難也
從𨸏僉聲經本從山作嶮非也)。

穿缺(犬悅反蒼頡篇云缺虧也隙也說文云缺器破也從缶夬聲亦作𡙇)。

聰叡(營慧反義已於金光明最勝王經第六卷中具釋訖)。

問訊(新進反毛詩傳云訊問也鄭箋詩云􃳿得生以言問之也劉兆云誠問曰訊說文云問也從言卂聲也)。

傲慢耐(上熬告反孔注尚書云傲慢不友也杜注左傳云傲不敬也廣雅傲倨也說文從人敖聲經本從心
作慠誤也中蠻辨反顧野王慢易輕侮也說文云慢情不畏也從心曼聲曼音萬下乃袋反顧野王云耐猶能也說文作
耐古字也從彡從而又云或從寸作耐諸法度也故從寸)。

默然(忙北反顧野王云嘿不言也應劭云嘿嘿自不得意也古今正字從口黑聲亦作默考聲作嘿云嘿嘿志不遂
也或作默)。

妓女(奇倚反蒼頡篇云妓美婦也考聲云女人之作樂者也說文從女支聲下文妓樂等並同)。

戲樂(希意反毛詩傳云戲逸豫也廣雅云戲泄也施也說文云從戈䖒聲䖒音希下郎各反)。

擔重擔(上膽藍反廣雅擔舉也字書云擔負也說文云從手詹聲下擔字去聲亦從手詹音占)。

幻術(上還慢反下脣律反莊子云心術形焉鄭玄云術猶藝也韓詩術法也說文云邑中道也從行朮聲朮音呈律
反)。

瑞應(上垂類反顧野王云王者盛德感乎乾坤故天地應之以信蒼頡篇云瑞應也說文云瑞以玉為信也從玉耑
聲也耑音端)。

毘嵐(覽含反梵語大猛風)。

瀑雨(蒲冒反毛詩云終風且瀑說文云疾雨也從水暴聲經本作暴是曬暴字也)。

撾鑱(上竹瓜反字書云撾擊也聲類云撾撞也魏志撾折其脚說文從竹作𥬲云箠也下仕咸反淮南子云刻肌膚
鑱皮革創流血埤蒼云鉏鑱頭也說文云銳銳也從金毚聲毚音上同)。

月釤(衫鑒反古今正字云釤大鐮也從金三聲彡音衫)。

曲撩(了蕭反廣雅云撩取也理也案經義曲撩合是戰具非取理之義也檢字書並同皆與經乖意謂此當是鉤戟
似矛而刃曲如鉤今之鉤槍也)。

短矟(雙捉反廣雅云矟矛也說文云從矛肖聲經本從木作槊是木名也非兵器下第四卷內刀矟同)。

翳闇(上伊計反廣雅云翳障也蔽也說文從羽從殹殹音同上也)。

** 寶星經第二卷

無𩋆(劼閑反埤蒼云𩋆遴也古今正字義同亦愛財也難也從革臤聲經本從心作慳俗字臤音同遴音吝)。

分劑(上墳問反顧野王云分猶限界也說文云分別也從八從刀下齊䋄反字書云劑分段也古今正字從刀齊聲
經本作齊是和調之齊也)。

𡧯靜(上情歷反方言云𡧯安靖也說文云𡧯無人聲也從宀尗聲宀音綿尗音叔經作家通俗作寂)。

繽紛(上匹賓反下孚文反義及字偏傍並已釋於金光明最勝王經第七卷也)。

璽印(上斯此反鄭注周禮云璽印也應劭漢書注云璽信也蔡雍獨斷云天子璽以玉古者尊卑共之自秦以來唯
天子獨稱也說文云王者印也從土爾聲今相承從玉作璽下因晉反蒼頡篇云印章也漢書云諸侯王黃金印也說文
印執政者之所持信也從爪從卩卩音節)。

鬪諍(上斗豆反蒼頡篇云鬪諍也稱兵相政戰也論語云血氣方剛戒之在鬪也說文云鬪遇也從鬥從斵聲從門
從􂚩作鬪者非也鬪音上同斵音卓)。

拇指(上矛厚反蒼頡篇云拇將指也賈逵注國語云拇大指也說文云從手母聲經本從木作拇非也)。

逃竄(𥎞亂反顧野王云竄猶逃也廣雅竄投也尒雅竄蔽也說文云竄匿也從鼠在穴中𥎞音麤巒反)。

盲冥(上麥庚反說文云目無眸子也從目從亾亾亦聲也下覓萍反郭注爾雅云冥昧也說文冥幽也從宀從日從
六冖音扃聲也)。

** 寶星經第三卷

悒恨(上陰汲反王逸注楚辭云鬱悒面憂也蒼頡篇云悒不舒之貌也說文云悒不安也從心邑聲下痕艮反蒼頡
篇云恨怨也顧野王云意不申快曰恨從心艮聲也)。

闇蔽(卑袂反已於金光明最勝王經中具釋經本作蔽非也)。

珊儞弭迦(儞音泥以反弭音彌婢反梵語天魔名也)。

顰嘁(上牝賓反顧野王云顰嘁憂愁不樂之狀也說文云從卑頻聲經本從卩作嚬者非也下酒育反方言云嘁咨
忸怩也博雅云嘁咨慙也古今正字從口戚聲亦作㗤􃫨經本從人作傶者非也)。

𣽈音(乳朱反毛詩云羔裘如濡傳曰濡潤澤也準經義合從人作儒說文云儒柔也從人需說需音須)。

刀爨(倉亂反俗字也廣雅云𥎞謂之鋋字書云𥎞遙投矛也古今正字從矛贊聲亦作􃴀經本從手從􃙋作􃴁非也)。

即碎(蘇潰反廣雅云碎壞也散也說文云碎糜也從石卒聲)。

擐甲(上音患杜注左傳云擐貫也賈逵注國語擐衣甲也說文從手還省聲也)。

芬馥(下馮目反韓詩云香氣貌也義釋音義第十七卷中釋訖)。

雷雹(龐角反白虎通云雹之言合也陰氣專精凝合為雹鄭注禮記云陽為雨陰起脇之凝而為雹也說文云雹雨
氷也從雨包聲也)。

一滴(丁歷反顧野王云滴瀝也說文云水灓注也從水啇聲經本作適誤也)。

泡炎(上普包反廣雅云泡流也說文水名也案經文幻泡炎則水上泡沫之類也亦隨雨滴而生者也遇風則滅俗
謂之浮漚言動性無常如幻泡炎人之寄世有生亦滅不能堅久若此類也說文從水包聲下炎字讀與艷同)。

肘量(上啁柳反說文云肘臂節從肉從寸寸手寸口也下音亮)。

𢤳𠆴(上瑰內反說文云憒亂也從心䝿聲下儜効反字書云𠆴亂也文字典說云𠆴猥也擾也不靜也從人居市會
意字經本作丙非也)。

牆𡑢(上匠羊反下甜叶反杜注左傳云𡑢女牆也說文城上女垣也從土葉聲垣音袁)。

樓櫓(下盧古反釋名云櫓露也上無覆屋施以拒戰也說文云櫓大盾也從木魯聲亦作𢲸也)。

欲摘(張革反蒼頡篇云摘取也說文云摘拈果樹實一云指近之也從手啇聲經文從適作擿音呈戟反)。

嘷哭(上號高反說文云噑咆也從口皐聲皐字從白􃫸聲􃫸音滔經本作􃴂俗字也)。

悲懊(烏老反考聲云懊痛恨也已釋金光明最勝王經中)。

** 寶星經第四卷

戰慄(隣窒反郭璞云戰慄憂慼也尚書云慄慄危懼也莊子云震動悼慄文字典說云從心栗聲)。

毀訾(咨此反韓詩云訾不善之貌也郭璞云賢者陵替姦黨熾盛也諸字書從言此聲說文從吅作啙義同吅字
音喧經本從口作呰通俗字)。

願聽(體經反孔注尚書云聽察是非也說文云聽聆也從德耳壬聲德古德字也壬音頤)。

擗踊(上毗亦反毛詩傳云擗拊心也郭璞云擗謂槌胸也孝經云擗踊器泣古今正字云從手辟聲經本從足作躃
誤也下容腫反鄭注禮記云器之踊猶孺子之慕也顧野王云踊頓足蹋地也說文跳也從足甬聲甬音同􃴃擗之踊云
從𡗱作通也)。

蒭摩(楚俱反梵語也說文從艸芻聲經本作芻俗字也)。

繒綵(上牆蠅反說文云繒帛之總名也從糸曾聲下倉宰反尚書云以五綵彰施于五色考工記云五綵𠏆者謂之
繡說文云從糸釆聲)。

醫藥(上倚箕反說文云醫治病工也從酉医聲或從巫作毉亦通殹音醫)。

綺𣪺(上欺倚反說文云綺有文繒也從糸奇聲下洪祿反戰國策云憂國愛民不如愛尺之縠也說文􃴄縛也從糸
殼聲殼音腔角反縛音張卷反)。

耳璫(下音當埤蒼云璫充耳也釋名云穿耳施珠曰璫耳之寶飾也說文云從玉當聲)。

環釧(上滑彎反鄭注同禮曰環圍也圓也廣雅團也說文云從玉還省聲下川戀反韻英云釧臂鐶也續漢書云孫
程等立順帝帝賜程等車馬金釧古今正字從金川聲經本從玉作玔誤也)。

布濩(􃴅故反考聲云布濩多貌也說文云漢霤下貌從水蒦聲蒦音䊸縛反)。

楞嚴(上勒恒反梵語也唐云甚深也)。

有靨(伊琰反俗字誤用也正體從黑作黶集訓云黶身面上黑子也人倫龜鏡云凡黶有黑者有朱色者赤者為上
福德吉祥之相黑者其次生在隱閉衣覆處則吉顯露或不吉)。

權下(逵圓反非本字誤用也正體從頁作顴考聲云顴面上頰骨也眼下耳前是也古今正字云顴􃴆也䪻也從頁
雚聲雚音歡䪼音准律反䪻音逵皆顴之異名也)。

有疵(自辭反劉瓛云疵瑕也說文云疵病也疒此聲疒音女革反下文黑疵黶等字亦同也)。

觜星(上醉唯反爾雅云觜娵之口營室東璧也郭璞云營室與東璧四星似口因以為名也古今正字云從角此聲
也)。

一磔手(張革反廣雅云磔張也開也古今正字云從石桀聲經本從足作􃴇非也)。

小疣(有求反埤蒼云疣病也皮上結也莊子云附贅懸肬山海經云諸毘之氷有滑魚焉食之曰肬或作𪐤今俗謂
之侯說文作肬云贅也從月尤聲亦從疒作疣經本作疣非也)。

髁已下(上誇化反說文云髁髀上骨也從骨果聲經本從足作跨是舉足過其上也非􃴈髀之字髀音毘米
反詮音卩花反或作𡱼)。

逝瑟吒(折嫁反梵語星名唐言心星也)。

䯗內(上顰米反禮記云下無壓髀也說文作髀云股外也從骨卑聲經本作䏶俗字也􃴉音陛迷反)。

腨上(上遄耎反說文腨腓腸也從肉耑聲經本從尃作膊非也或作􃴊􂌦通耑音端)。

阿溼毘膩(上尸入下尼值反梵語)。

魚鼈(鞭滅反周易云離為鼈考工記云鼈外骨而內肉者也呂氏春秋云朱鼈六足有珠說文云鼈介蟲也從黽敝
聲字書作蟞經本從魚作鱉俗字敝音弊黽音萌耿反)。

流漂(匹遙反顧野王云漂猶流也說文作漂云浮也從水票聲經本從𡬽作㵱非也)。

枯涸(音鶴義已釋金光明最勝王經流水長者品中)。

** 寶星經第五卷

門閾(于洫反孔注論語云闕門限也說文從門或聲)。

摸呼律多(上音暮中乎故反梵語時分名也)。

或豎(殊乳反顧野王云豎正從豆也說文亦豎立也從臤豆聲經本從立作竪俗也臤音口間反)。

灑潤(上踈夏反楚辭云使涑雨兮灑塵考聲云灑散水也說文云灑猶汗也從水麗聲汛音信)。

輓住(上音晚聲類云輓牽引也說文云輓引車也從車免聲經本從手作挽亦通下文挽動字並同此訓)。

溝坑(上苟侯反考工記云井間廣四尺深四尺謂之溝鄭注周禮云十夫二隣之田溝所以通於川也說文云溝水
瀆也從水冓聲經本從土作𡏞非也冓音同下客庾反爾雅云阬墟也蒼頡篇坑㕡也陷也壍也古今正字從𨸏亢聲
經本從土作坑通用亢音坑)。

􃬊流(上袍報反考聲􃳰猝雨也文字典說云江河水漲急也從水􃫷聲􃫷字說文從日從出􃫸奴也經本作􃳰俗字
也奴音俱隴反反音討刀反)。

堅鞕(額幸反廣雅云鞕堅也字書云牢也從革更聲考聲作硬同經本從卬作䩕古正也)。

** 寶星經第六卷

詭言(上龜毀反顧野王云詭譎也猶奇怪也淮南云蘇秦以百詭成一信說文云從言危聲)。

麁穬(上倉烏反顧野王云麤不善也鄭注禮記麤猶䟽也廣雅大也說文作麤云行超遠也從三麤正字也下觥猛
反說文云穬粟有芒也從禾廣聲也)。

鉞斧(上圓月反顧野王云古者用鉞以殺人司法夏執玄鉞殷執白鉞周杖黃鉞說文作戊云大斧也從􃯩戈聲經
本從金作鉞時用字也)。

惛悶(上忽溫反孔注尚書云惛亂也鄭箋詩云惽無知之人也說文云惽不憭也從心昏聲憭音了)。

臭爤(上昌呪反說文云禽走臭而知其跡者犬也從犬從自自古鼻字也象形今俗從死作臰非也下蘭汗反方言
云火熟日爤說文爛熟也從火蘭聲經本從肉作􃴋書寫誤也)。

坌身(上分悶反義釋於金光明最勝王經中訖也)。

周慞(掌穰反考聲云惶怖貌也亦懼也說丈無此字)。

勸勵(力制反國語云請王勵士顧野王云勵猶勉也古今正字從力厲聲也)。

** 寶星經第七卷

亢旱(上康浪反周易亢龍有悔王輔嗣注云亢謂極也說文從大省象頸􂷷形經本作冗俗字也)。

水澇(勞號反埤蒼云澇淹也考聲云水浸苗也說文云從水勞聲也)。

暫瞚(上慚濫反賈逵注國語云暫卒也說丈云暫不久也從日斬聲下輸潤反莊子云終日視而目不瞚呂氏春秋
云萬世猶一瞚說文作瞚云目搖開𨵵也從目寅聲經本作瞬俗用字也)。

劬勞(其于反毛詩傳云劬勞病也韓詩劬數也古今正字從力句聲下老刀反賈逵注國語云勞疲也爾雅病也勤
也說文云勞劇也從力從熒省熒從焱音炎冖癸營反用力者勞也)。

倉窖(交孝反禮記月令云仲秋穿竇也說文窖地藏也從穴告聲)。

甘蔗(遮舍反王逸注楚辭云蔗藷也蜀都賦所謂甘蔗是也說文云從草𢉙聲)。

倉廩(立錦反周禮云廩人掌九穀之數也鄭注云藏米曰廩禮記米廩有虞氏之庠也虞帝尚孝令藏粢盛之委焉
說文正作㐭禾穀所振入也宗廟粢盛倉黃朕㐭而取之故謂之㐭從入回象屋形中有戶牖亦從广禾作廩經本作稟
非也)。

醇醲(上順倫反周易云􃴌粹精也杜注左傳云􃴌篤也說文􃴌不澆也從西𦎫聲經本從水作淳是清也非醇醲字
也下女龍反淮南子云肥膿甘脆也說文云醲厚也從酉農聲經本從水作濃是露多貌也亦非􃴌醲字)。

** 寶星經第八卷

厭蠱(孤五反義已釋金光明最勝王經中訖)。

貯器(上猪呂反顧野王云貯盛也杜注左傳貯蓄藏也說文云積也從貝宁聲)。

頂戴(當愛反字書云在首曰戴亦云舉之於首也孔注尚書欣奉其上曰戴劉凞云人所瞻戴也說文從異𢦏聲𢦏
音災)。

讚𣜥(刑擊反顧野王𣜥書所以罪責當伐者而曉諭慰譬百姓之書也漢書云可傳𣜥而千里定是也釋名云𣜥者
激也下官所以激迎其上書丈也木簡長二尺有所徵召書上以傳行之說文云𣜥二尺書也從禾敫聲也經本中作撽
俗字也敫音激)。

** 寶星經第九卷

姧狡(上簡顏反義已具釋於金光明最勝王經中下交咬反杜注左傳云狡猾也說文云從犬交聲)。

伺求(上司次反鄭注周禮云同猶察也顧野王伺猶候也方言自江而北謂相竊視為伺蒼頡篇二人相候也古今
正字從人司聲也)。

惱縮(所陸反韓詩云縮𣫍也賈逵注國語云縮退也宋衷注大玄經縮止也說文縮亂也從系宿聲)。

踡縮(上逵圓反埤蒼云踡跼不伸也古今正字云從足卷聲經本從手作捲是用力氣勢貌也非踡縮也)。

涌沸(上容聳反劉兆云涌騰也顧野王云水波騰起也說文云從水甬聲甬音同下非味反毛詩傳云百川沸騰也
顧野王云沸謂水波涌若湯之沸也說文云從水弗聲也)。

** 寶星經第十卷

獼猴(上弭卑反下后樓反漢書謂之沐猴也說文云獶也此獸種類甚多義己釋於金光明最勝王經中獶音
奴刀反)。

癬疥(上先剪反左傳云皮毛無疥癬也字書云癬風瘡也說文云癬乾瘍也從疒鮮聲下皆賣反周禮云夏時有􃴍
疥疾也說文疥騷也從疒介聲介音與疥同)。

欬嗽(上開愛反月令云國多風欬顧野王云欬亦嗽也說文欬逆氣也從欠亥聲下蘇奏反周禮云冬時有遬上氣
疾也考聲氣衝喉也古今正字從口欶聲欶音同)。

熈怡(上喜其反毛詩傳云凞光明也韓詩凞敬也孔注尚書凞美也說文從火􃫧聲也􃫧音同上下以之反義已釋
第一卷中)。

* 大方廣佛華嚴經
** 第一卷(前譯六十卷玄應撰音)

摩竭提(或云摩竭陀亦言默偈陀又作摩伽陀皆梵音訛轉也正言摩揭陀此譯云善勝國或云無惱害國
一說云摩伽星名此言不惡主十二日陀者處也名為不惡處國亦名星處國也揭音渠謁反)。

華􂛡(梵言摩羅此譯云鬘音案西國結鬘師多用蘇摩那華行列結之以為條貫無問男女貴賤皆此莊嚴或首或
身以為飾好則諸經中有華鬘􃴎天鬘寶鬘等同其事也字體從髟音所銜反邊音臱音彌然反經文作𩬞非體也)。

踰摩(字書作逾同庾俱反字林踰越也廣雅度也言摩尼者訛也正言末尼謂珠之總名者也)。

罣礙(字略作罫同胡卦反䋄礙也下古文硋同五代反說文礙止也又作閡郭璞以為古文礙字說文閡外閉也經
文作㝵音都勒反案衛宏詔定古文字書礙得二字同體說文得取也尚書高宗夢得說是非此義也)。

盧舍那(或云盧柘那亦言盧折羅此譯云照謂遍照也以報佛淨色遍周法界故也又日月燈光遍周一處
亦名盧舍那其義是也)。

迴復(又作洄澓二形同胡瑰扶福二反蒼頡篇洄水轉也澓深也)。

癡瞽(公戶反三蒼無目謂之瞽釋名云瞽目者眠眠然目平合如鼓皮也)。

忉剎(又作擦同音察梵言差多羅此譯云土田經中或言國或云土者同其義也或作剎土者存二音也即剎帝利
名守田主者亦是也案剎書無此字即􃬮字略也􃬮音初一反浮圖名剎者訛也應言剌瑟胝剌音力割反此譯云竿人
以柱代之名為剎柱以安佛骨義同土田故名剎也以彼西國塔竿頭安舍利故也)。

沮壞(才與反三蒼沮漸也敗壞也經文作爼側呂反貯醢器也一曰置肉几也爼非此用)。

** 華嚴經第二卷

安跱(字詰古文峙今作跱同直耳反廣雅峙止也謂亭亭然獨止立也)。

** 華嚴經第三卷

欄楯(又作闌同力寒反下食允反說文闌檻也通俗文闌檻謂之楯王逸注楚辭云從曰檻橫白楯間子曰櫺櫺
安闌楯殿上臨邊之飾亦所以防人墜墮也今言鈎蘭是也)。

群萌(古文氓同麥耕反萌芽也廣雅萌始也案萌冥昧皃也言眾庶無知也)。

** 華嚴經第四卷

煥明(字書亦煥字同呼換反煥亦明也謂光明也)。

旗幡(極其反釋名云熊虎為旗者軍將所達也象其猛如虎與眾期其下也)。

諧雅(胡皆反諧和也謂閑雅容音聲和也)。

寮觀(力堯反寮䆫也蒼頡篇寮小空也經文有從手作撩或從木作橑二形並非今用也)。

** 華嚴經第五卷

眾祐(于救反舊經多言眾祐者福祐也今多言世尊者為世所尊也此葢隨義立名耳)。

仇對(渠牛反仇怨也三蒼云怨耦曰仇廣雅仇惡也)。

憤毒(扶粉反方言憤盈也謂憤怒氣盈滿也情亦感也)。

驚駭(胡界反蒼頡篇駭亦驚也廣雅駭起也)。

名遏(古文閼同安曷反蒼頡篇遏遮也止也)。

瞖目(韻集作瞖同於計反目病也說文目病生翳也經文有作曀陰而風曰曀𦠉非此義也)。

孤煢(古文惸僗二形同蕖營反無父曰孤無子曰獨無兄弟曰煢煢單也煢煢無所依也字從卂從熒省聲卂音雖
閏反)。

** 華嚴經第六卷

毘嵐(力含反或作毘藍或作鞞嵐或云吠藍或作隨藍或言旋藍皆是梵之楚夏耳此譯云迅猛風也)。

聾聵(古文䫭聵二形同今作貌又作聵同牛快反國語聵不可使聽賈逵曰生聾曰聵一云聾無識曰聵經文從肉
作膭胡對反肥也膭非經義)。

噬諸(時制反三蒼噬齧也字林噬啗也啗音徒敢反)。

滌穢(徒的反說文云滌洒也亦除也謂盪洒除去垢穢也)。

盥掌(公緩反說文盥澡手也案凡澡洒物皆曰盥字體從手臼水臨皿上也臼音居六反經文有更從水作𤃗非也)。

發趾(音止字林趾足也釋名云足一進一止因以名焉也)。

園圃(補布二音蒼頡解詁云種樹曰園種菜曰圃也)。

衰耄(字體作𤸬同所龜反說文𤸬減也亦損也禮記年五十始𤸬懈也下古文毫耄二形今作秏同莫報反八十曰
耄耄惛忘也亦亂也)。

甲冑(古文䩜同除救反廣雅冑兜鍪也中國行此音亦言鞮鍪江南行此音鞮音低鍪莫侯反)。

** 華嚴經第七卷

八梵(八種梵音者按十住斷結經云一不男音二不女音三不強音四不耎音五不清音六不濁音七不雄音八不
雌音)。

博綜(子迸反綜習也三蒼綜理經也謂機縷紀領絲也)。

** 華嚴經第八卷

僅半(古文㝻廑二形同渠隱反僅劣也僅猶纔也)。

錠光(亭脛反又音殿即然燈佛也)。

** 華嚴經第九卷

渾濁(後昆後袞二反渾亂也一曰洿洿音一胡反)。

顧眄(眠見反說文邪視也方言秦晉之間謂為眄也)。

** 第十卷　第十一卷(上二卷無字音訓)

** 華嚴經第十二卷

惠施(胡桂反周禮施其惠鄭玄曰賙衣食曰惠孟子曰分人以財謂之惠是也)。

貧窶(瞿句反蒼頡篇無財曰貧無財不備禮曰窶詩傳云窶無禮是也字書窶空也)。

福伽(經論中或作富伽羅或作富持伽耶舊譯應云補特伽羅此云數取趣也)。

恃怙(古文悕同時止反下胡古反恃賴也爾雅云怙恃也)。

妖豓(又作妖同於驕反三蒼𡝩妍也下又作艷同余膽反豓美也方言秦晉之間謂美色為豓也)。

** 華嚴經第十三卷

摩㝹(奴侯反正言摩奴末耶此云意生身言諸天等從意化生也)。

不殉(旬俊反尚書殉于貨色注云殉求也亦營也)。

** 華嚴經第十四卷

六親(漢書以奉六親應邵曰六親者父母兄弟妻子也蒼頡篇親愛也釋名云親􂍨也言相隱􂍨也)。

侮慢(止甫反廣雅侮輕也說文侮傷也)。

遞相(徒禮反爾雅遞迭也謂更易也迭音徒結反)。

珍饌(又作䉵同士掾反說文備具飲食也)。

老邁(莫介反說文遠行也廣雅邁歸往也)。

** 第十五卷(無字要訓)

** 華嚴經第十六卷

沃焦(鳥木反迦延云沃焦者無限生死案郭璞注江賦云大壑在東海外沃焦海所瀉源水注處也)。

** 第十七卷(無字音訓)

** 華嚴經第十八卷

相扣(哭後反論語以杖扣其脛注云扣擊也)。

六瘤(力周反通俗文肉胅曰瘤三蒼瘤小腫也尾即無瘤經文作流注之流非也胅音徒結反)。

或遺(余季反廣雅遺與也謂相饋贈也經文從貝作𧸽字也)。

冠冕(眉辯反世本云黃帝作冕謂大夫以上冠也)。

噍牙(譙曜反蒼頡篇噍咀嚼也說文噍嚼從口焦聲也)。

** 第十九卷(無字音訓)

** 華嚴經第二十卷

七仞(如振反說文仞謂申臂一尋也論語夫子之牆數仞苞咸注曰七尺曰仞今皆作刃)。

** 華嚴經第二十一卷

禪頭(是戰反梵音禪兜或言繕都此譯云眾生也)。

** 第二十二卷第二十三卷第二十四卷
第二十五卷(已前四卷並無難字不用音訓)

** 華嚴經第二十六卷

櫳檻(力東反下胡𪒠反三蒼云櫳所以盛禽獸闌檻也)。

捫摸(莫奔莫本二反捫亦摸也謂執持也)。

僉皆(且廉反僉咸也小爾疋僉同也)。

循身(古文作𢓈同似遵反三蒼云𢓈遍也循亦巡也巡歷也)。

** 華嚴經第二十七卷

蠱毒(公戶反說文云蠱腹中蠱也謂行蟲毒也經文從虫作蛄音古胡反螻蛄蟪蛄也非此義)。

溉灌(上音記下音貫說文云溉灌注也)。

泥潦(音老說文雨水也謂聚雨水為洿潦也)。

** 華嚴經第二十八卷

密迹(以知佛三密功德故也案梵本都無迹義當以示迹為神故譯經者義立名耳)。

耎中(而兖反梵語沒栗度此云耎三蒼耎柔弱也)。

** 華嚴經第二十九卷

胞胎(鋪交反說文胞兒生裹也尒雅胎始養也)。

軻梨(尸佐反應云軻地羅此譯云軻者空也地羅者破也名空破山也)。

由乾(巨焉反火論作揵陀羅山此譯云由揵者雙陀羅尼雙持山也)。

** 第三十卷第三十一卷第三十二卷
(上三卷並無難字及差舛不要釋)

** 華嚴經第三十三卷

眩惑(古文姰迿二形同侯遍反字林眩亂也漢書𥠖靬條反國善眩案眩亦幻也靬音居言反)。

** 華嚴經第三十四

齗𪘽(牛斤反說文齒肉也𪘽又作𦠍㖾二形同五各反齒肉上下肉也)。

伊尼延(或云􂍾尼延皆訛也正言黳尼延此鹿王名也􂍾音烏賢反黳烏奚反)。

** 第三十五卷　第三十六卷(上兩卷無難字及差舛不音)

** 華嚴經第三十七卷

兩闢(脾亦反說文闢開也經文有作僻疋尺反避也又作辟卑亦反辟法也理也辟非此義也)。

** 第三十八卷　第三十九卷(上兩卷並不要音訓)

** 華嚴經第四十卷

藉草(茨夜反案藉猶薦也釋名云所以自薦藉也)。

或級(羇岌反禮記云級次也左傳云斬首二十三級案師旋斬首一人賜爵一級因名賊首為級也)。

** 華嚴經第四十三卷

罪釁(稀鎮反舋罪也亦瑕隙也過也字從酉分聲也)。

** 華嚴經第四十四卷

澍法(珠戍反又止句反時雨也謂潤生百穀者也)。

拜署(時預反署位也謂署置之䖍敬也)。

** 華嚴經第四十五卷

達􂍨(差覲反案尊婆須蜜論亦作擅􂍨此云財施解言報施之法名曰達􂍨道引福地亦名達又西域記云正言達
􂍨拏或云駄器尼以用右手受他所施為其生福故從之立名也)。

** 第四十六卷　第四十七卷(上兩卷並無字音訓)

** 華嚴經第四十八卷

池沼(之遶反說文沼池也梵言賀邏駄捴言池水也)。

** 第四十九卷(無字音訓)

** 華嚴經第五十卷

船舶(音白埤蒼舶大船也長二十丈載六七百人者是也)。

門閫(又作梱同苦本反三蒼梱門限也)。

西阿(於何反韓詩云曲京曰阿謂山曲限處也)。

周羅(梵語也此譯云小寶也吉由羅應云枳由邏寶此云纓絡彌呵羅應云彌珂羅此云金布也)。

舟楫(又作揖同子葉反易云黃帝剡木為楫通俗文櫂謂之軄釋名云楫捷也撥水使舟捷疾也)。

宜敘(古文􃴏同雪緣反尒雅宣遍也說文敘次第也)。

** 第五十一卷　第五十二卷(已上兩卷無字音訓)

** 華嚴經第五十三卷

讌集(又作宴燕一形同於薦反小會也國語親戚宴饗賈逵曰不脫屨升堂曰宴也)。

** 華嚴經第五十四卷

班下(案古書或作頒同補攀反尒雅班遍賦與也)。

巖崿(顏咸反說文巖峯也亦峻嶮也下又作𨺨同五各反通俗文重巘曰𨺨巘音言甑也山如重甑曰𨺨也)。

** 華嚴經第五十五卷

囹圄(力丁反下魚許反獄名也周禮三王始有獄廣雅夏曰夏臺殷曰羑里周曰囹圄皆獄之別名也)。

榜笞(蒲衡反下田之反字書榜捶也說文笞擊也)。

流彌(亦名嵐毘尼諸經或作藍此云解脫處亦云斷亦名滅正言藍軬尼此云監即上古守園婢名也因以名園飯
那此云林也軬音扶晚反)。

瞿夷(或言憍曇彌正言喬荅彌此云明女)。

** 華嚴經第五十六卷

殞滅(為愍反聲類云殞沒盡也消絕也)。

繒纊(自陵反下今作絖同音曠說文繒帛也纊綿也)。

淵渟(狄經反埤蒼水止曰渟也)。

** 第五十七卷(無字音訓)

** 華嚴經第五十八卷

亘生(歌鄧反亘遍也經文有作絙音桓綬也又作縆公曾反大索也並非經音也)。

爴裂(冝作攫九縛居碧反二說文攫爪持也淮南子云獸窮則攫是也)。

摩伽羅魚(亦云摩竭魚正言麼迦羅魚此云鯨魚也)。

無軶(又作㧖同於革反犁㧖也亦車軶也)。

** 第五十九卷　第六十卷(上兩卷無字音訓)
一切經音義卷第二十



一切經音義卷第二十一

大唐沙門慧苑撰

音新譯大方廣佛花嚴經音義卷上(并序)

經從第一卷盡第十六

原夫第一勝義寔離言之法性等流真教誠
有海之方舟故以名句字聲作別相之本質
色香味觸為住持之自體嗟乎超絕言慮之
旨洽悟見聞之境。莫不以法王弘造權道之
力者歟。大方廣佛花嚴經者。實可謂該通法
界之典。盡窮佛境之說也。若乃文言舛謬正
義難彰真見不生尋源失路故涉近以逕遠
從淺而暨深去來今尊何莫由斯大道且夫
音義之為用也鑒清濁之明鏡釋言誥之指
歸匡謬漏之楷模闢疑管之鈴鍵者也。至如
彽徊誤為遲廻。彷徨乃成稽返。俾倪代乎隦
堄。軾環遂作女牆橋書矯形正斜翻覆幹存
𠏉體樹木參差。若斯之徒紊亂聲義不加踳
駮何所指南慧苑不涯菲薄少翫茲經索隱
從師十有九載。雖義旨攸邈難以隨迎而音
訓梵言聊為注述。庶使披文了義弗竢疇咨
紐字知音無勞負𧙯且螻蟻之量司已穴而
疏冥豈霆雷之資開蟄戶於遐邇英達君子
希無誚焉。

*** 經序音義

天𠕋(冊測革反說文曰冊符命也謂上聖符信教命以授帝位字或從竹或古為􃴐象形也)。

造化權輿(造謂造作化謂變化爾雅曰權輿始也言造作天地變化萬物之初始也)。

天道(日月星辰陰陽變化謂之天道易曰乾道變易是也)。

龜龍繫象(繫胡計反堯有神龜負圖而出舜感黃龍負圖而見繫謂繫辭孔子述易十翼之二也)。

人文(易曰觀乎天文以察時變觀乎人文以化成天下男女君臣父子尊卑上下謂之人文也)。

萬八千歲(案帝王甲子記云天皇氏治一萬八千年地皇氏治九千年人皇氏治四千五百年有本云三
皇皆治一萬八千年也)。

同臨有截之區(毛詩傳曰有截整齊也言四海之人率服截尒齊整也區謂區域也)。

七十二君(同馬相如封禪書曰繼韶夏崇號謚略可道者七十有二君管子曰昔者封太山禪梁父者有
七十二家梁父太山下小山也禪音善父音斧也)。

人迷四忍(人迷謂人迷也四忍者思益經云一者無生忍諸法無來故二者無滅忍諸法無去故三者因
緣忍諸法因緣生故四者無住忍無異心相續故也)。

家纏五葢(家纏謂家家纏也五葢謂貪葢恚葢惛忱睡眠葢掉舉惡作之葢疑也葢)。

鷲巖西峙(鷲巖謂靈鷲山也西峙者廣雅云峙立也謂彼鷲峯亭亭然上立於西域也)。

超四大而高視(老子云域中有四大謂天地王道也今言佛出過於域內故云超四大)。

混太空(混胡本反按說文混謂混沌陰陽未分共同一氣之皃今此謂花嚴法門量同大虛也字又作渾也)。

叨承(叨他勞反韻圃稱叨忝也此言自謙猥辱承授記也)。

玉扆(扆依豈反鄭玄注禮記曰扆屏風也以玉飾扆謂之玉扆也珠叢曰天子施扆於戶牖以為障蔽)。

海晏(晏於諫反說文曰晏安也言其遠近清怗故曰河清海晏)。

殊禎(陟盈反說文曰禎祥也蒼頡篇曰禎善也)。

貝牒(貝北葢反牒徒頰反貝謂貝多樹葉意取梵本經也牒謂簡牒即經書之通稱也)。

時臻歲洽(臻側詵反洽侯夾反時謂四時歲謂一歲韵圃稱臻至也說文云洽露及之也)。

越漠(謀各反漠謂沙漠言諸遠國超越沙漠來皈獻之也)。

獻賝(勅林反玉篇曰賝寶也字或從玉)。

架險航深(何剛反架謂置物在高懸虛之上也說文曰航方舟也言遠國來者莫不登度險也)。

罄(牽定反毛詩傳曰罄盡也)。

挹(因入反珠叢曰凡以器酙酌於水謂之挹今謂以心測於法亦謂之挹也)。

罕測(罕希也測度也)。

窺覦(上遣䂓反覦庾俱反左傳服䖍曰窺謂舉足而視也珠叢曰覦謂有所冀望也今言二乘之於此法中意絕希
望也)。

隆(鄭玄注禮記曰隆盛也多也)。

隘(於懈反狹)。

肇(持繞反始)。

爰(毛詩傳曰爰為也凡為於事皆謂之爰也)。

緬惟(上彌演反賈逵注國語曰緬思皃也)。

粵以(粵於月反發言之端也)。

筆削(漢書衛青霍光傳曰削則削筆則筆音義曰削謂刪去筆謂增益也有云治書勘校削而注之謂筆削)。

覃(尒雅曰覃延也郭璞曰謂蔓延枝及也)。

式(杜注左傳曰式用也)。

繕(視戰反說文曰繕補也珠叢曰凡治故造新皆謂之繕也)。

廓法界之壃域(方言曰廓謂張小使大也鄭玄注周禮曰壃猶界也毛詩傳曰境壃也域管域
也說文域封也)。

珠函之祕(珠謂如意寶珠此喻般若也函謂篋也此喻佛身也謂般若在佛身中猶如意珠在函也祕謂
祕奧即是般若也故大智度論第六十四云般若是如意珠佛舍利是函筴舍利中雖無般若而為般若所熏成故得供
養也祕字有從禾作者音滿結反乃是香草也)。

彌十方(漢書集注曰彌滿也)。

三復(乎福反鄭玄箋毛詩曰復謂反覆也珠叢曰復謂重審察也字又作覆也)。

*** 經卷第一　世主妙嚴品之一

摩竭提國(摩竭提者。或云摩伽陀。或云摩揭陀。或曰墨竭提。此之多名由依八轉聲勢呼召致異。然其意
義大略不殊。或有釋云摩者不也。揭提至也。言其國將謀兵勇隣敵不能侵至也。又有云摩遍也。竭提聰慧也。言聰慧之
人遍其國內。又有云摩大也。竭提體也。謂五印度中此國最大統攝諸國故名大體。又釋云摩無也。竭提害也。言此國法
不行刑戮其有犯死罪者送置寒林耳)。

阿蘭若法(若然也反阿蘭若者或曰阿蘭那正云阿爛孃此翻為無諍聲然有三類一名達磨阿蘭若即
此所相者也謂說諸法本來湛寂無作義因名其處為法阿蘭若處此中處者即菩提場中是也二名摩登伽阿蘭若謂
塚間處要去村落一俱盧舍大牛吼聲所不及處者也三名檀陀伽阿蘭若謂沙磧之處也磧音遷歷反也)。

菩提場中(菩提者此云覺也場者漢書音義曰築土而高曰壇除地平坦曰場斯皆神祇所遊止也場字
有作場者謬也)。

正覺(案諸字書覺字從學學字從教教字從孝從爻因聲義轉相生也)。

摩尼(正云末尼末謂末羅此云垢也尼云離也言此寶光淨不為垢穢所染也又云摩尼此云增長謂有此寶處必
增其威德舊翻為如意隨意等逐義譯也)。

雨無盡寶(于句反)。

光茂(莫搆反爾雅云木如松柏曰茂郭璞注云謂枝葉婆娑也漢書音義曰茂美盛者也)。

一切(說文云一切普也即遍具之義故切字冝從十說文曰十謂數之終也有從七者俗字也)。

瑠璃為幹(哥旱反瑠璃梵語具云吠瑠耶此名不遠山謂西域有山去波羅奈城不遠此寶出彼故以名
之幹者字書云幹枝也謂麤也字冝從于經本有從木者謬也案孔安國注書杜注左傳及勘玉篇皆以從干為樹麤枝
從木為築牆板謂即兩當頭者謂之楨兩房者謂之幹也)。

寶葉枎踈(枎服無反漢書音義曰扶疎分布也說文曰扶踈四布也枎字玉篇在木部經本從扌作者誤
也)。

嚴麗(王逸注楚辭曰嚴莊也小雅曰麗著也)。

萃影(疾醉反易萃聚也毛詩傳曰萃集也)。

纓絡(經本有作瓔珞二字並謬也瓔似玉之石音與櫻同非此用)。

堂榭(徐夜反尒雅曰闍謂之臺有木謂之樹郭璞注云謂臺上起屋者也杜預注左傳曰榭謂屋歇前也言土臺上
歇簷之屋並有樹木者也闍音都榭字從木從射)。

階砌戶牖(砌千計反牖以柳反玉篇曰階謂登堂之道即級道是也廣雅曰砌戺也謂即夾級道兩邊平
墄砌石也說文云在屋曰窗在牆曰牖戺音仕)。

備體(劉兆注義禮曰備畢盡也言盡體嚴之也)。

瑩燭(瑩烏定反廣雅曰瑩摩也謂摩拭珠玉使發光明也蒼頡篇曰燭照也言相照發光)。

妙音遐暢無處不及(邇雅曰遐遠也廣雅曰暢達也及至也)。

威光赫弈(赫許格反奕移益反廣雅曰赫赫明也奕奕盛也奕字經本有廾作者博弈字也)。

靡不咸覩(靡土彼反珠叢曰靡無也覩視也)。

不思議劫(劫梵言也具正云羯臘波此翻長時也)。

金剛䐡(下藏奚反案此中梵本䐡是肶䐡字宜從肉經作齊者乃是齊等之齊非此所用也)。

毘盧遮那(案梵本毘字應音云無廢反此云種種也毘盧遮那云光明照也言佛於身智以種種光明照
眾生也或曰毘遍也盧遮那光照也謂佛以身智無礙光明遍照理事無礙法界也)。

尊嚴(珠叢曰尊可敬也鄭玄注禮記曰嚴可畏也毛詩傳曰嚴威也)。

那羅延(此云堅固)。

須彌光梵(須彌具云蘇迷盧此曰妙高梵言具云梵摩此翻為清淨也)。

栴檀(此云與樂謂白檀能治熱病赤檀能去風腫皆是除疾身安之藥故名與樂也)。

彩雲(尚書云以五彩彰施於五色顧野王曰彩猶色也彩色之雲故曰彩雲也)。

擢幹(上除覺反許叔重注淮南子云擢引也引謂引出字林曰幹枝也)。

逈曜(上胡𤈍反尒雅曰逈遠也)。

仁慈祐物(祐尤救反孔子易曰祐者助也案物謂有情命也言能以利樂事濟明含識也祐又作佑𨳾
也)。

主稼神(稼加暇反廣雅曰主守也馬融註論語云樹五穀曰稼言五穀苗稼植之此田此神守護不令有
損)。

環髻(環胡關反)。

旋澓(下符福反三蒼曰澓深也謂河海中洄旋之處是也)。

樹杪(杪彌小反方言曰杪木細枝也郭璞曰杪言梢也)。

阿修羅(或云阿素羅阿。此云無也素極也妙也羅戱也言此類形雖似天而無天之妙戱也。案婆沙論譯為
非天。以此類雖天趣所攝然多諂詐無天實德。故曰非天。如人行惡名曰非人。舊翻為不酒者。譯人謬言也謂梵語中𡨧
利名酒而與素囉聲近即訓阿字為不故云不酒斯乃失之甚也。案梵本中阿修羅是多聲呼之。阿素洛是少聲呼之。然
皆同一稱謂也)。

羅睺(睺胡搆反羅此云攝睺云惱也修羅能隱攝日月光明令中諸天生苦惱也或曰羅虎那此云名普聞謂日月
普天照臨此既蔽之故天下聞其名也)。

毘摩質多羅(毘摩此云絲也質多羅云種種也謂此修羅善於幻術能以一􂋧幻作種種事也又云毘
摩此曰遍空質多羅云種種嚴儀言此修羅與帝釋戰時嚴備種種軍仗之儀遍空而列也舊云響高或曰穴居者非敵
對翻也)。

迦樓羅(或曰揭路茶此云食吐悲苦聲也謂此鳥凡取得龍先內嗉中復吐食之時其龍猶活此時楚痛出
悲苦聲也或云大嗉項鳥謂此鳥常貯龍於嗉內益其項麤也舊云金翅妙翅者且就狀而名非敵對翻也然其翅有種
種寶色非唯金耳也)。

緊那羅(緊此云疑也那羅此云人也謂此神貌似人然其頂有一角今見者生疑云人耶非耶或曰那羅此
云丈夫也緊云猶􃫔也以其形貌如人而口似牛使見者生疑故名也舊云歌樂神者從技翻也)。

摩睺羅伽(摩睺此云大也羅伽云𦙄腹行也此於諸畜龍類所攝舊云蟒神者相似翻名非正對之也)。

夜叉(此云苦活或曰祠祭又云捷疾今取初釋也)。

毘沙門(具正云鞞室羅懣囊此云多聞謂此王福德多處知聞也或曰毘遍也沙門聞也謂諸處遍聞義同
前釋或曰毘云伊也此王本名具乞羅後於一時佛正為眾說法其王乃被袈裟來入會中時眾咸怪互相謂言伊是沙
門伊是沙門從此與號毘沙門也)。

器仗(仗直亮反風俗記曰仗者刀戟之總名)。

毘樓博叉(具云髀路波呵迄叉言髀者種種也路波者色也波呵迄叉者根也謂以種種雜色莊嚴諸根
也又云髀種種也路色也波呵迄叉目也言其目種種色莊嚴舊云醜目者謬也)。

娑竭羅(此云海也)。

德叉迦(此云能害於所害也謂德叉是所害聲迦是能害聲言此龍嗔時噓視人畜皆致命終也舊云多舌
龍由多言故名多舌非是口中多舌也)。

鳩盤荼(此云陰囊亦曰形卵謂此之類陰囊狀如冬苽行時擎置肩上坐時即便據之由斯弊狀特異諸類
故從此為名舊云冬苽神者以其事猥略而不顯故使人謬解耳)。

乾闥婆(此云食香或云尋香言此類尋逐食之香氣往彼娛樂以求食也舊云樂神者非正翻也)。

釋迦因陀羅(釋迦正云鑠羯囉此云帝也因陀羅此云主也古來釋之同佛族望之稱謬之深矣)。

須夜摩(須善也夜摩時也言彼諸天光明赫弈晝夜不別但看花開合以分其時既時非明暗之故曰善時
天)。

兜率陀(具云珊兜率陀此曰喜樂集依俱舍中有三義得此名一喜事二聚集三遊樂舊翻為喜足或云知
足非正翻也)。

花𧄜(如埵反玉篇云𧄜為花䰅頭墨也字從三心有作三止者不是字也)。

尸棄(具云尸棄那此云有髻或曰頂髻也)。

*** 經卷第二　妙嚴品之二

為啟難思(說文曰啟開也)。

陀羅尼(此云總持)。

不唐捐(捐與專反唐虛也捐棄也)。

無倫匹(玉篇曰倫類也疋比也)。

悟斯道(尒雅曰斯此也)。

十力摧殄(下唐顯反尒雅曰殄滅也)。

曩世(那朗反尒雅曰曩久也謂久遠也)。

心馳蕩(馳直知反蕩唐朗反廣雅曰馳奔也說文曰蕩放恣也蕩字正冝作愓經本作者時共通用古體
又作婸𢠽二體也)。

不隨魔(魔梵言也具云魔羅此云障礙善或云破壞善也)。

誘誨(說文曰誘教也劉瓛注易曰誨示也)。

俾無癡惑(俾卑尒反孔安國注書曰俾使也)。

益其精爽(劉瓛注易曰精靈也說文曰爽明也言增益心靈使明利也)。

*** 經卷第三　妙嚴品之三

蔭澤(蔭於禁反)。

滋榮(韻圃稱滋潤也釋名曰榮猶熒熒然照明之皃言其光潤者也)。

滌除(田歷反說文曰滌洗也)。

慰安(慰於謂反漢書應劭注曰自上撫下曰慰下得上慰曰安也)。

一剎那中(剎那者時之極促名也仁王經云一念中九十剎那一剎那有九百生滅又俱舍論云百二十
剎那為一怚剎那六十怚剎那為一臘縛三十臘縛為一須臾三十須臾為一晝夜三十晝夜為一月十二月為一年也)。

癡翳常蒙惑(翳於計反方言曰翳薆也珠叢曰薆蔽也文字集略曰翳目障也公羊傳曰眼有眸子而
無見曰蒙也言癡為慧眼之障蔽不見真理故常生疑惑也翳字正宜作翳薆音愛也)。

漂淪(淪力勻反玉篇曰淪沒也)。

畏塗(塗道也謂三惡道可怖畏故名之畏途也)。

大名聞(聞無運反珠叢曰聞謂聲所至也聲謂名聲後有此言準釋也)。

其聲所暨(暨渠冀反杜預注左傳曰暨及也)。

無央數(央於良反王逸注楚詞云央盡也)。

決定(決字從兩點不從水邊其從水音乃是水行之決字也)。

叵思議(叵普我反字書曰叵不可也)。

世間共度(度唐洛反)。

罔不均(尒雅曰罔無也)。

一切智道靡不宣(珠叢曰靡無也小雅曰宣示也示謂顯示又云明也明謂分明又云遍通
也施行也)。

婆稚(正云末梨此云有力)。

苫末羅(西域近海岸邊樹名此翻云黃雜色金翅鳥若來即居其上也)。

曠劫(曠苦謗反廣雅曰曠久也謂久遠也)。

淪永夕(廣雅曰淪沉也邇雅曰永長也夕夜也言生死界中常癡闇故謂之長夜也)。

尸利夜神(此云普現吉祥)。

法炬(炬渠與反說文曰炬謂束薪而灼之謂大燭也珠叢曰苣謂莒苣束草爇火以照之也苣即古之炬字莒音居
呂反)。

克殄(克肯勒反尒雅曰克能也殄滅也)。

*** 經卷第四　妙嚴品之四

牟尼(此云寂默也)。

佛剎(剎具正云紇差怛羅此曰土田也差音初芥也)。

無厭足(厭於鹽反飽也)。

朗然(說文曰朗明也)。

𦊱礙(𦊱胡卦反字略曰𦊱謂網礙也字又作𦊱)。

三昧(具足正云三摩地此云等持謂離沉掉名之為等令心注一境住故曰持也)。

泉澗(澗古雁反)。

霈澤清炎暑(霈普蓋反文字集略曰霈謂大雨也劉熈注孟子曰霈然注雨皃郭璞注尒雅曰炎旱氣
熏灼人說文云暑熱也)。

難宣(小雅曰宣示也)。

恬怡最勝道(恬徒嫌反怡以之反孔安國注尚書曰恬安也尒雅曰怡樂也)。

蠲除(上古玄反小雅曰蠲潔也潔謂淨潔)。

皆從化(鄭箋詩云從隨也珠叢曰教成於上而易俗於下謂之化)。

險詖不修德(詖彼義反毛詩序曰內有進賢之志而無險詖之心蒼頡篇曰詖謂佞諂也)。

無厭怠(厭於燄反厭倦也)。

踰須彌(字林曰踰越也)。

如世生盲卒無覩(卒將聿反竟也終也)。

如盲瞽(瞽公五反三蒼曰無目謂之瞽釋名曰瞽謂眠睡目平合如鼓皮也字從皮非也)。

彌綸(綸力脣反漢書拾遺曰彌綸猶纏裹也言周匝包羅耳也)。

名譽(譽余茹反毛詩傳曰譽謂人美稱揚也)。

明矚(之欲反韵略曰矚視也)。

*** 經卷第五　妙嚴品之五

如川騖(下無羽反漢書音義曰騖亂馳也此謂因修歷事無邊佛海今坐道場菩薩競奉如百川之湊海也)。

金剛䐡(䐡字從肉)。

無遺隱(遺餘也隱藏也)。

綺麗䆫(張載注靈光殿賦綺文也小雅曰麗著也言䆫有文彩昭著者也)。

特明(顏注漢書曰特獨也)。

填飾妙花(填字正冝作填音唐見反填陟隣二反漢書訓纂曰瑱謂珠玉壓座為飾也周禮有瑱圭長
尺一寸玉所雜飾也今經本從土作者填音唐賢反乃是填塞之填字也)。

夷坦(夷以脂反坦他懶反毛詩傳曰夷易也謂簡易之道言省力易行者也廣雅曰坦平也)。

光瑩(鄭箋詩曰光榮也切韵稱瑩飾也言以名花妙寶瑩飾於佛座也又案說文字統瑩又作鎣訓與瑩同然別有
音余傾反訓為光飾之義近代以來碩學絕嗣聲義渾雜濫以營音之訓安瑩聲之下)。

世尊凝睟(睟宣醉反易云君子以正位凝命王弼注曰凝者嚴整之貌睟視也謂肅然而視也又孟子曰
睟面色潤也玉篇曰睟然潤澤之皃也)。

炳然(炳彼永反蒼頡篇曰炳明著也)。

門闥(下他達反漢書集注曰闥小門也)。

洞啟(洞徒弄反玉篇曰洞達也)。

棟宇(棟都弄反郭璞注尒雅曰棟屋檼也檼於靳反檼即脊也)。

妙香𣱦氳(𣱦符云反氳於云反王逸注楚辭曰𣱦氳盛也香氣盛也二又作葐蒀也)。

樹歧(歧拒羈反兩股間也案字書作𢺷謂樹枝橫首也今經本有從山邊作岐及切韵音之為歧並誤也)。

爭聳擢(聳息勇反擢直角反切韵稱聳高也蒼頡篇曰擢抽也言抽樹枝條高上也)。

如重雲(重直用反言密闇也)。

彌覆(覆芳富反漢書音義曰彌滿也言遍覆蔭也)。

相庇映(下卑至反鄭玄注禮記曰庇覆也尒雅曰庇蔭也字書曰映傍照也彩間也言相庇相映如五色
之綺錯也映字古正體作􃴑當日中央為映或有之從日邊作英者謬)。

*** 經卷第六　如來現相品

閻浮檀金(具正云染部捺陀此是西域河名其河近閻浮捺陀樹其金出彼河中此則河因樹以立稱金
由河以得名或曰閻浮菓汁點物成金因流入河染石成此閻浮檀金其色赤黃兼帶紫燄氣)。

優鉢羅花(具正云尼羅烏鉢羅尼羅者此云青烏鉢羅者花號也其葉狹長近下小圓向上漸尖佛眼似
之經多為喻其花莖似藕梢有㓨也)。

頗梨色(正云窣披致迦其狀少似此方水精然有赤有白者也)。

普振(振字正冝作震震動之義經本作振字者乃是振舉之振也)。

辟支佛地(辟支梵言具云卑勤支底迦此曰各各獨行佛者覺也舊翻為獨覺正得其意或翻為緣覺者
譯人謬失以梵語云鉢羅底迦此翻為緣故智度論第十八中通上二類也)。

僉然坐(僉七塩反尒雅曰僉皆也小雅曰僉同也如云莫不皆然之也)。

克證(尒雅曰克能也)。

法界周流無不遍(周迊流布故曰周流)。

或覆或傍住(覆芳福反傍薄即反)。

周聞十方(聞無運反鄭注禮記云周遍也珠叢曰聞聲所至也)。

*** 經卷第七　普賢三昧品

包納(包字又作苞並通用)。

般涅盤(具云般利涅盤那謂般利普也究竟也涅出離也盤那煩惱結也言諸煩惱結普究竟出離也)。

我曹(如淳注漢書曰曹軰也)。

*** 世界成就品

志欲廣大(論語注曰志慕也慕謂希樂也)。

煩惱擾濁(擾如紹反孔安國注書曰擾亂也字冝從夒夒音妙刀反經本從憂者謬也)。

或修或短(廣雅曰修長也經本作脩字者謂乾脯之脩非此用)。

懸覆住(覆孚福反倒垂狀也)。

㸦循復(循祥倫反復符福反郭璞曰循謂巡行也鄭箋詩曰復謂反覆言經歷往來也)。

無暫已(已余里反廣雅曰已止也)。

三維及八隅(廣雅曰維角也鄭玄注考工記曰隅角也)。

共美(共字從廿不從廾橫畫必須相連美字從大必不得從火也)。

一一區分(馬融注論語曰區別也)。

迫隘(隘於懈反迫迮也隘狹也)。

*** 經卷第八　花藏世界品之一

珍草羅生悉芬馥(芬孚云反馥符福反爾雅曰珍美也賈逵注國語曰珍寶謂以寶為草楚
詞曰羅生乎堂王逸注曰羅謂列而生也)。

不可沮壞(沮才與反漢書音義曰沮毀也)。

澱垽其下(垽魚靳反尒雅曰澱謂之垽郭璞注曰澱滓也江東呼為垽也)。

欄楯(欄勒丹反楯述尹反說文曰欄檻也王逸注楚詞云縱曰檻橫曰楯楯間子謂之櫺)。

芬陀利(此云白蓮花亦曰百葉花)。

尸羅幢(案梵語云尸羅此曰清凉若云試羅此翻為玉謂以玉為幢名尸羅幢也)。

競奏(小雅曰奏進也為也)。

香水澄渟(渟笛零反埤蒼曰水止曰渟渟猶湛也經本有從立人作停者誤也)。

垣墻繚繞(垣于元反繚零鳥反毛詩傳曰垣墻也說文曰繚纏也謂周匝纏繞也廧字籀文隸文皆作廧
今或加土也)。

洄澓(洄旋也澓深也謂河海中深淵之處水旋轉也)。

壇墠形(墠常演反尚書曰為三壇同墠孔注曰築土為壇除地為墠韓詩傳曰墠猶坦言平地也)。

佉勒迦形(佉勒迦此云篅)。

因陀羅(此云帝網)。

娑婆(此云堪忍)。

卐字之形(今勘梵本卐字乃是德者之相元非字也。然經中上下據漢本總一十七字同呼為万。依梵文
有二十八相。即八種相中四種相也。謂室利靺瑳。難提迦物多。塞嚩悉底迦。本囊伽吒又有鉢特忙斫訖羅拔折羅等三
相。雖於華藏迴向二品中有。以其可識無謬故此不列在數。又有盎句奢相此經總無故亦不列其一十七相。既非萬字
又非一色之相。今顯異同謂第八卷有一室利靺瑳相。第九卷有三相。初難提迦物多。次室利靺瑳。後亦室利靺瑳。第二
十二有一相謂塞縛悉底迦。第二十七有五相。初室利靺瑳。次塞縛悉底迦。次難提迦物多。次室利靺瑳。後難提迦
物多。第四十八有三相。一塞縛悉底迦相。二室利靺瑳。三室利靺瑳。第五十七五十八六十三六十五等中各有一室利
靺瑳相。若謹依梵本總有二十八相具顯如刊定記說也)。


<img:>梵書萬字。

<img:>室利靺瑳此云吉祥海雲。

<img:>難提迦物多此云右旋。

<img:>塞縛悉底迦此云有樂。

<img:>本囊伽吒此云滿瓶或八相中無此瓶有螺。

<img:>鉢特忙此云赤蓮華。

<img:>斫訖羅此云輪。

<img:>跋折羅此云杵。

<img:>盎句奢此云曲鈎。

*** 經卷第九　花藏世界品之二

世界名尸利(尸利此名殊勝亦曰吉祥)。

城郭(風俗通曰城之為言盛郭之為言廓謂寬廓盛受者也)。

狀如四洲(尒雅曰水中可居之地曰洲今四天下皆在四大海中故俱名洲也言狀如四洲者東洲形圓
如日西洲形如半月南洲北廣南狹北洲其形正方)。

師子頻伸(毛詩傳曰頻急也申舒也謂有勞倦者以手足胷背左右上下或急努或舒展用自解其勞倦
此或全是梵語如刊定記說也)。

世界名多羅(未詳)。

龍淵(淵烏玄反孔安注論語曰淵潭也)。

慣習(慣古患反鄭牋詩曰慣習也字冝從扌或有作串者乃是貫串字也今經本從豎心者俗通用)。

天城寶堞(堞徒頰反杜預注左傳曰堞女牆也)。

*** 經卷第十　花藏世界品之三

軌度(度徒故反賈逵注國語曰軌法也鄭玄注周禮曰度謂尺丈之數也言軌儀有節故曰軌度也)。

佛號娑羅王(娑羅此云堅固亦曰最勝)。

絕倫(鄭注儀禮曰倫比也)。

吉祥幄(幄於角反尚書傳曰吉善也杜注左傳祥者吉凶之先兆也賈注國語曰祥猶象也何承纂要曰在
上曰帳在旁曰帷四合象宮殿謂之幄也)。

崇飾寶隦堄(隦普米反堄研禮反鄭注考工記曰崇高也廣雅云隦堄女墻也蒼頡篇曰堄城上小垣
也案賈注國語隦字作俾杜注左傳作陴廣雅作隦籀文作𩫝𩫝又音避支反今經本作俾倪字者案聲類乃是軾中環
持葢杠者也又有䫌􃫇又䑀睨之字並是左右傾意邪視也或云車中傾視於外也杠音江謂葢竿)。

秀出(秀私究反國語曰秀出於眾有則以吉顧野王曰秀美)。

如眾繢(繢胡對反鄭注論語曰繢畫文也)。

刼燒(燒書耀反)。

堅硬(硬顏孟反)。

閻羅界(閻羅具正云琰摩邏闍此云遮止謂遮止罪人不令更造)。

金剛杵(杵昌與反)。

海蜯(蜯蒲項反蛤也字又作𧉻)。

酸楚(酸蘇官反說文曰酸酢也楚猶齗也謂身受劇苦疼痛不可觸近猶齒之酸齗不可以近物也或曰酸猶於痠
痠疼也楚荊杖也言被杖疼痛也又曰酸傷於骨楚猶齒齗言受重苦徹骨疼痛不可觸近之)。

*** 經卷第十一　毘盧遮那品

乃往(說文曰乃語辭也廣雅曰乃往也重言訓義猶清淨也)。

不可紀極(紀居理反廣雅曰紀記也鄭注禮記極盡也言記之不可窮盡也)。

那由他(案此方黃帝數法有三等若依下等當此兆也中等𥞑也上等溝也具如下阿僧祇品處釋也)。

從廣(從紫容反孟康注史記曰南北為從東西為橫橫即廣也字正體從木作有從糸作者皆俗通用也)。

樓櫓却敵皆悉崇麗(櫓郎古反切韵稱城上守禦曰櫓也繞城往往別築逈起上臺名
為却敵既高且飾故云崇麗也)。

塹(七燄反說文曰塹坑也經本有從水者謬)。

波頭摩花(正云鉢特忙此曰赤蓮也其花莖有㓨)。

拘物頭花(其花莖有㓨色或赤白以其花葉稍短末開敷時狀郁蹵然故亦或名小白花)。

萃止(毛詩傳曰萃集也)。

城邑宰官(左氏傳曰邑都也有先君之宗廟曰都無曰邑也孔安國注論語曰宰謂家臣也韵圃稱宰
主也謂城邑中長吏即為其主也)。

四衢道(尒雅曰一達謂之道路二達謂之歧旁三達謂之劇旁四達謂之衢五達謂之康六達謂之莊七達
謂之劇驂八達謂之崇期九達謂之達然以路多四達凡語故多用)。

妓樂(妓渠倚反切韻稱妓女樂也埤蒼曰妓美女也因以美女為樂謂之妓樂也經本有從扌邊作支者此乃技
藝字也或有從立人作者音章㑥反害也非此經意也)。

巾馭汝寶乘(馭魚據反乘食證反晉書輿服志曰周禮巾車大赤以朝大白以戎案巾調飾也鄭玄注
周禮曰巾猶衣也衣音於記反謂以繒綵衣帶於車也廣雅曰馭駕也)。

夫人釆女(釆擇所得之女謂之釆女風俗通曰六宮釆女凡數千人天子遣掖庭丞相率於鄉中閱視童
女年十三以上二十以下長壯皎潔有法相者因載入宮故謂之釆女也夫人者案因夫以成人故曰夫人也)。

尋亦去世(杜注左傳曰尋續也言續後去也)。

聚落(聚疾喻反韋昭漢書云小鄉日聚人所居故稱聚落)。

依怙(怙胡古反尒雅曰怙恃也韓詩傳曰怙賴也謂倚賴之也)。

*** 經卷第十二　如來名號品

瞻蔔花(此云黃色花其花甚有香氣然少似梔子)。

阿耨多羅三藐三菩提(耨奴沃反。藐字案梵本應音云彌略反。阿此云無也。耨多
羅上也。三藐正也。三遍也等也。菩提覺也。總應言無上正等覺也。耨字古來經論中多作耨音奴搆反。案梵語耨音同此
方入聲殊無去聲之勢。故字冝從示不應從耒。此乃古今鈔寫之無識非潤色之紕謬。藐字本音摸角彌紹二反此土既
無彌略之字。故假藐字而用之耳)。

釋迦牟尼(釋迦此云能也牟尼寂默也言其三業離於諠雜也)。

瞿曇氏(具云瞿答摩言瞿者此云地也答摩最勝也謂除天以外在地人類此族最勝故云地最勝也或曰
瞿曇彌或曰憍曇彌或曰瞿夷皆女聲呼)。

瑿羅跋那(瑿者具云瑿濕弗羅此云自在也跋那者大聲也謂佛號大自在聲也)。

修臂(修相由反案玉篇修飾修長皆從脩脯之脩從肉今有以脯脩為飾長之用者並謬脩修同從也)。

豐溢(餘一反說文曰溢器滿餘也)。

或名性超邁(邁莫芥反案梵本云遏底訖爛陀塞嚩皤婆言遏底訖爛陀者超過也塞嚩自也皤婆性
也謂自體性超過也說文云邁遠行也遠即過遠也)。

或名簡言詞(簡皆限反尚書曰詞尚簡要孔安注曰簡略也)。

鮮少(鮮斯演反賈注國語曰鮮寡也寡猶薄也古體正作尟或俗為尠形亦有用者)。

𨷲(餘灼反字又作籥鑰也)。

*** 四聖諦品

躁動(躁則到反鄭注論語曰躁不安靜也)。

仇對(仇渠尤反尒雅曰仇讎也孔安注書曰仇怨也言集望於道如怨讎也障出離故也)。

資持(考工記曰資取也王逸注楚辭云待須也言苦諦為飢渴寒熱等病所隨故有所須有所求取也)。

鄙賤(鄙悲几反如淳注漢書曰鄙猥陋也)。

麁獷(獷古橫反)。

破卵(卵於胤反言苦報盡處方顯滅諦故名滅諦為破卵有經本而云破卵卵盧管反謂由破於生死㲉卵顯得滅
諦故也)。

能攫噬(攫拘縛反。噬常制反。蒼頡篇曰攫搏也。說文曰攫爪持也。廣雅曰噬囓也。言由造集損害真實出離
善根故此猶如師子搏囓也。攫字經本有從立犬邊作􃯷者甚謬也。花嚴闍梨共三藏覆勘此梵本謂之似多此云師
子。然依業用聲呼故翻為攫噬。其於犬邊矍者乃是猨􃯷之屬與梵本不相當也。噬字要冝從竹經本有從二十者音武
係反。又有口邊著莁者無不是字也以音詞孕反也)。

渾濁(渾戶昆反切韻渾濁也重言訓義猶云清淨耳)。

坏(普該反未燒瓦也)。

憤毒(憤夫問反賈注國語曰憤盛也鄭注禮記曰憤謂怒氣充實也)。

驚駭(駭閑揩反廣雅曰駭起也夫驚者其心必舉舉起已故驚也)。

匿疵(匿尼力反疵疾移反廣雅曰匿隱也杜注左傳曰匿隱也疵病也言苦諦隱藏煩惱過患也)。

傲慢(傲五告反杜注左傳曰傲不敬也傲字經本有從豎心邊作慠者謬也)。

駛流(駛所吏反蒼頡篇曰駛速疾也字從馬史聲經本有從馬邊夬者音古穴反乃是駃騠馬名非此經意)。

*** 經卷第十三　光明覺品

閻浮提(正云贍部提贍部樹名也提此云洲謂香山上阿耨池南有一大樹名為贍部其葉上闊下狹此南
洲似彼故取為名也)。

弗婆提(具正云布嚕婆毘提訶言布嚕婆者此云初謂日初出處此翻為東也毘勝也提訶身也)。

瞿耶尼(具云阿鉢唎瞿陀尼言阿鉢唎者此云西或曰鉢執忙此云後謂日後邊處瞿牛也陀尼貨也
謂以牛買物如此洲用錢也)。

鬱單越(具正云嗢怛羅句嚧言嗢怛羅者此云上也勝也句嚧所作也謂彼洲人於所作事皆無我所勝
二洲故也)。

文殊師利(正云曼殊室利言曼殊者此云妙也室利德之也)。

丈夫(大戴禮曰文者長也夫者扶也言長制萬物者也白虎通曰夫扶也以道扶接也丈夫為言狀扶人者也左傳
曰進賢達能謂之丈夫也廣雅曰男子謂之丈夫有名行者也)。

紺青(紺古暗反珠叢曰深青之色而伴赤色者謂之紺也)。

戱笑(戱字虛邊作弋弋音餘力反笑字從竹犬聲有作咲者俗也)。

寤世間(寤吾故反寤覺也謂令世間皆出生死睡眠)。

塵累(累力恚反鄭玄注曰累係也謂六境污心如塵坋人即係縛不得出離故總謂之塵累也塵字從庶土庶眾也
謂眾土成塵會意字也今人多從鹿下土為塵莫識其義也)。

*** 菩薩問明品

曉悟群蒙(廣雅曰曉說也鄭注禮記曰羣眾也韓康伯注易蒙昧幼小之皃說文曰蒙謂童蒙也言凡夫
於道未有所識如幼童蒙菩薩說文令開悟也說音書銳反)。

惟仁(郭璞注尒雅曰惟發語聲亂也周禮曰天德曰二言人有如天覆育之德者即謂之為仁之也)。

湍流竸奔逝(湍他官反說文云淺水流沙上曰湍又曰湍疾瀨也爾雅曰逝往也瀨音賴)。

長風(長直良反兼名字苑云風暴疾而起者謂之長風也)。

鼓扇(鼓公戶反鄭注儀禮曰鼓猶擊也扇動搖也鼓字經本有從壴邊作皮者此乃鍾鼓字也)。

機關木人(韓康注易云樞機制動之主也按機即樞機用資轉動關鍵義在密能言其木人無心但以闇
密繩楔而能運動令喻業體都無作者而能生起種種果報也)。

從㲉(㲉苦角反郭注尒雅曰㲉謂鳥子須毋者鶵謂能自食者也㲉字經本有從殸夘者元不是字尋茲殊謬起
自無識胷臆製字陷悞童蒙耳)。

濤波(濤唐勞反三蒼曰大波為濤也)。

阿揭陀藥(阿此云普也揭陀云去也言服此藥者身中諸病普皆除去也又云阿無也揭陀病也服此藥
已更無有病故名之耳)。

毘藍風(正云吠濫婆言吠者散也濫婆者所至也言此風所至之處悉皆散壞也人云毘不也藍婆遲也
謂此風行最極迅急舊翻為迅猛風是也其水輪下風輪亦與此風同名)。

樵溼(怚疾遙反溼失入反說文曰樵薪也溼字經本有作濕者音他合反此乃平原郡之水名耳)。

如鑽燧(鑽則官反燧徐醉反鑽謂木中取火燧謂鏡中取火也淮南子曰陽燧見日則熯而為火方諸見月
則津而為水許叔重曰陽燧五石之銅精仰日則得火方諸五石之精作圓器以似仰月則得水也燧又作鐆也)。

赫日(赫亨格反毛詩傳曰赫盛皃)。

孩稚(雅直履反方言曰稚年小也字又作穉也)。

芒草箭(芒草一名杜策西域既自有之江東亦多此類其形似荻皮重若笋體質柔弱不堪勁用也其宜
作莣也)。

射(神亦反)。

躡(尼獵反蹈也)。

受餒(餒奴罪反說文曰餒飢也字從食妥聲經本有從食邊委者音於偽反此乃餧𩚅之字)。

基堵(堵當古反賈逵曰基始也公羊傳曰五板為堵何休曰八尺曰板一堵凡四十尺也今謂創始築墻基為宮
空之本時者也)。

率土咸戴仰(尒雅曰率從也玉篇曰戴謂欣奉於上也言從化之民莫不欣然奉事也)。

*** 經卷第十四　淨行品

奢摩他(此云止息亦曰寂靜謂正定離沉掉也)。

毘鉢舍那(此云種種觀察謂正慧決擇也)。

猗覺(猗於冝反淹師文選音義云猗美也玉篇顧野王曰歎美之猗字又作禕郭璞注尒雅曰禕謂佳麗輕美
之皃今此覺支由定加行伏沉掉故引定身心輕美安和即當輕美之義故得定者非唯心安調暢亦復容皃光潤
矣也)。

檀波羅蜜(具云檀那波羅蜜多檀那此云施也波羅蜜云彼岸也多云到也言施能到彼岸後之五度波
羅蜜多皆準此釋之也)。

尸波羅蜜(具云尸羅此曰清凉)。

羼提(羼初莧反此曰安忍)。

毘梨耶(此云精進)。

禪那(此云靜慮謂靜心思慮也舊翻為思惟修者略也)。

般若(此云慧也西域慧有二名一名般若二名未底智唯一名謂之諾那即是第十智度名也)。

僧伽藍(具云僧伽羅摩言僧者眾也伽羅摩者園也或云眾所樂住處也)。

捨諸罪軛(軛於隔反珠叢曰軛車轅端橫木也今謂諸罪荷擔在身如牛為重載所壓在家累繫如牛被
軛脫俗入道猶捨軛也)。

袈裟(具正云迦邏沙曳此云染色衣西域俗人皆著白色衣也)。

紹隆(紹市沼反切韻稱紹繼也鄭注禮記云隆猶盛也言繼嗣宗業令興盛者也)。

統理(統他宋反漢書臣瓚註曰統總也玉篇曰理治也言總管攝治御之)。

闍梨(具云阿闍梨此云軌範師謂與弟子為軌則師範然有五種闍梨一羯磨二威儀三依止四受經五十戒闇梨
西域又有君持闍梨也)。

撿束(顏注漢書曰檢局也謂枸局之不使分散也舊文依檢驗之義今依檢繫之義也)。

僧伽梨(正云僧揭胝此曰和合衣謂要須兩重合成故也)。

噬諸煩惱(噬常制反三蒼曰噬囓也字宜從竹巫也)。

盥掌(盥古漫反說文曰盥澡手也)。

發趾(趾之示反字林曰趾足也)。

陂澤(陂彼為反說文曰穿地通水曰池畜水曰陂也)。

池沼(沼之繞反說文曰沼池也)。

汲井(廣雅曰汲取也取水於井故云汲井)。

園圃(蒼頡篇曰種樹曰園種菜曰圃也)。

耘除(耘于君反韻圃稱耘鋤也毛詩傳曰耘除草也字又作􃫈耘兩體今經本作芸字者此乃芸薹菜名)。

頭陀(正云杜多此曰斗藪謂去離緣務少欲知足等十二種行皆能棄捨煩惱故也)。

醜陋(玉篇曰陋猥也謂容皃猥惡也)。

沙門(正云沙迦懣囊此云止息謂止息一切諸不善法又曰劬勞謂修一切劬勞苦行又曰聽聞薰習是常業故
又云止息者謂袈裟䕃力止息一切不安隱故也)。

婆羅門(此云捨惡法又曰淨行也)。

操行(操倉到反王逸注楚辭曰操志也玉篇曰持志貞固曰操也)。

甲冑(廣雅曰冑兜鍪也鍪音牟)。

鎧仗(鎧肻代反仗除亮反說文曰鎧甲也風土記曰仗謂刀戟之總名也顏注漢書曰仗謂所持兵器也字宜從立
人經本有從木者棒杖字也或從扌者扙託字也)。

不撟威儀(撟居夭反賈注國語行非先王之法曰撟玉篇曰撟假也詐也今言威儀真實不詐現異相也
字冝從扌經本從矢者王逸注楚辭云直也尒雅云勇也蒼頡篇云正也此乃並非經意也)。

林藪(藪桑走反鄭玄注周禮曰澤無水曰藪又曰藪大澤也又云水希之澤曰藪韓詩傳曰澤中可禽獸居之曰藪
也)。

麁澀(澀字有作澁者不是字也)。

諷誦(諷方鳳反鄭玄注周禮曰背文曰諷以聲節之曰誦)。

佛塔(塔梵言也或曰偷婆正云窣堵波此翻為墳陵也)。

若飯食時(飯扶晚反說文云飯食也謂食餅也葢喫之異名也)。

*** 賢首菩薩品上

摩訶衍(具云摩訶衍那言摩訶者此云大也衍那云乘也)。

兼利(文字集略曰兼并也言菩薩自利復利於他故云兼利也)。

晃曜(晃胡廣反說文曰晃明也廣雅曰晃暉也字又作晄也)。

絢煥(絢呼遍反鄭注儀禮曰絢謂文彩成也何晏注論語曰煥明也)。

刧中飢饉(渠恡反尒雅曰穀不熟曰飢蔬不熟曰饉穀梁傳曰一穀不昇曰嗛二穀不昇曰飢三穀不昇
曰饉四穀不昇曰康五穀不昇大浸昇登也成也墨子曰一穀不收謂之饉二穀不收謂之旱三穀不收謂之凶四穀不
收謂之餽五穀不收謂之飢饉言五穀者禮記月令云麥菽稷麻黍也或曰房散角芒𥢶也飢字或作饑之也)。

愜(牽協反)。

俾樂色(俾卑尒反孔安注書曰俾使也)。

所好尚(好呼到反樂也顏注漢書曰尚崇也)。

離諠憒(憒公對反廣雅曰憒亂也)。

雅思淵才(思先吏反淵鳥玄反毛詩傳曰淵深之也)。

良毉(毛詩傳曰良善也毉字或作醫也)。

示謁天廟(謁於歇反蒼頡篇曰示現也尒雅曰謁請也言示現祈請天神靈廟也)。

蹲踞(蹲徂崙反踞居御反)。

稟邪(稟彼錦反孔注書曰稟受也字宜從禾古文作稟也)。

*** 經卷第十五　賢首品下

瀑流(瀑蒲報反說文曰瀑疾雨也謂天澍猝疾大雨山川洪流忽尒而至者也)。

船筏(筏房越反方言曰筟謂之箄箄謂之筏秦晉通語也又案暫縛柴木水中運載者亦曰筏也筏字又作橃􃫉兩
體也)。

毀呰(呰資尒反說文曰呰呵也)。

逮成(上唐愛反鄭注禮記曰逮及也謂預及於事也)。

拯(拯之肯反杜注左傳曰拯救助也)。

惠施(廣雅曰惠賜也)。

珍饌(饌仕眷反尒雅曰饌美也)。

戈鋋劒戟(戈古禾反鋌市連反小雅曰戈鈎戟也說文曰戈謂平頭戟也聲類曰鋋鏦也鏦音䆫許叔重
注淮南子曰鏦小矛方言吳揚江淮南楚之間謂矛為鋋案論語圖戈形旁出一刃也戟形旁出兩刃)。

弧矢(弧戶吾反矢式耳反說文弧木弓也考工記曰剡木曰矢謂即箭也弧字經本有從矢邊作弧或矢邊直作瓜
者皆無典據矢字又作𠂕或亦作𥬘也)。

車輿(輿與居反玉篇曰輿謂車之總名也)。

何況(況許誑反况字正體兩點邊作經本有從三點者說文謂之寒水殊乖譬況之義也)。

須臾(玉篇曰須臾俄頃之間也俱舍論云百二十剎那為一怛剎那量六十怛剎那為一臘縛三十臘縛為一須臾
三十須臾為一晝夜也)。

敗衂(衂女育反玉篇曰衂折挫也左思吳都賦曰衂挫芒是也)。

徒􃴒(𣄆力與反孔安注書曰徒眾也𣄆猶言侶廣雅曰侶伴也)。

竄匿(竄麤亂反玉篇曰竄逃藏也廣雅曰匿隱)。

釋提桓(勘此中梵本與前第一卷說不殊古人謬置桓字深成罪過也)。

蹈(徒到反說文曰蹈蹋也)。

僅(渠恡反說文曰僅纔能也字從􃴓省故但革下土也)。

憂悴(悴疾醉反方言曰悴傷謂容貌􃴔損字又作顇也)。

被甲(被皮義反廣雅曰被加也謂之於身也)。

罥網(罥古泫反珠叢曰罥謂以繩繫取鳥也字又作羂也)。

忉利天(忉利梵言正云怛唎耶怛唎奢言怛唎耶者此云三也怛唎奢者卅也謂須彌山頂四方各有八大
城當中有一大城帝釋所居總數有三十三處故從處立名也)。

摩醯首羅(正云摩䤈溼伐羅言摩􃴕者此云大也溼伐羅者自在也謂此大王於大千界中得自在故)。

無所拒(渠呂反字正冝作岠孔安注書曰岠違也玉篇曰岠推格之也方言云格止也今經本從扌者此
則時俗共用耳)。

珂雪色(珂可何反玉篇曰珂謂螺屬所出於海其白若雪所以嬰馬膺者也)。

馬腦(案馬腦梵音謂之阿溼嚩揭波言阿溼嚩者此云馬也嚩音符何反揭波者腦也藏也若言阿溼摩揭波此云
石藏案此寶出自石中故應名石來以馬聲濫石藏聲濫腦故謬云馬腦)。

多羅花(具釋如下三十三中)。

曼陀羅(此云悅意花又曰雜色花亦云柔耎聲亦云天妙花也)。

鷄羅多摩(鷄羅具云鷄薩羅此云花蘂也多摩具云多摩羅此云天花也謂此香是天上花蘂所作也)。

婆利師迦(此云雨時生者花即以此花和合為香故還立此名案梵語云婆利師此云雨也迦者時也其
花要至雨時方生故名也)。

末利香(末利者花名也其花黃金色然非末利之言即翻為黃也)。

*** 經卷第十六　昇須彌頂品

置普光明藏(廣雅曰置著也謂安著於其藏中也)。

十千層級(層賊楞反級居立反案梵本中謂之出趒也)。

十千繒綺(繒疾陵反說文曰繒謂帛之總名也帛有邪文曰綺也釋名曰綺崎也其文崎邪不順經緯之
縱橫之也)。

迦葉(具云迦攝波此曰飲光斯則一家之姓氏也佛降生此姓氏中即以姓為名也)。

拘那牟尼(正云迦那迦牟尼言拘那者此云金色也牟尼仙也佛是大仙身真金色故此名佛為金色仙
也)。

迦羅鳩駄(具云迦羅鳩村駄此云所應斷已斷也)。

毘舍浮(正云毘溼婆部言毘婆者此云遍一切也部自在也言遍於一切皆得自在或翻為一切有)。

尸棄(正云式棄那此云持髻或曰有髻也)。

毘婆尸(此云淨觀或曰勝觀亦云勝見或曰種種觀也)。

弗沙(正云勃沙此云增威)。

提舍(正云底沙依西域訓字云底謂底邏那此云度也沙謂皤沙此云說也言說法度人之也)。

波頭摩(正云鉢特忙此云赤蓮花)。

*** 須彌頂上偈讚品

阿盧那花(此云日欲出時紅赤之相其花色似彼故用彼名之謂即紅蓮花也)。

那羅陀花(那正曰捺羅此云人也陀謂陀羅此云持也其花香妙人皆佩之故曰人持花之也)。

性爾(爾猶如此也如此即是印可之言故珠叢曰尒謂言相然也)。

寧受(玉篇曰寧願辭)。

偉哉(偉于鬼反說文曰偉奇也切韻稱偉大也玉篇曰哉謂語末之辭)。

*** 菩薩十住品

虛閑(無為曰虛無事曰閑)。

宴寢(宴於見反顏注漢書曰宴謂安息也)。

吼(呼口反)。

教詔(教古孝古包二反詔章曜章遙二反尒雅曰詔導也郭璞曰謂教導也)。

大方廣佛花嚴經音義卷上
一切經音義卷第二十一


一切經音義卷第二十二


** 新譯大方廣佛花嚴經音義卷中
大唐沙門慧苑撰

經從第十七盡第五十

逮於無上(逮唐愛反邇雅曰逮與也與即古之預字今經意謂得預無上菩提果也)。

喉吻(吻無粉反蒼頡篇吻謂脣兩頭邊也)。

預流(珠叢曰凡事相及為預也此中謂於見道第十六心得果捨向及聖眾行流故曰預流也)。

阿羅漢(案梵語中此名含攝多義依大婆沙論第九十四中四義釋一者應供二者煞賊三者不生四者遠
惡依唯識論三義以釋一己永害煩惱賊故二應受世間妙供養故三永不復受分段生故依成實論中一釋謂斷惑盡
故名阿羅漢舊翻之為無生者謂三界惑盡更無三界生故)。

羯磨(此云辦事謂諸法事由茲成辦)。

和上(案五天雅言和上謂之塢波地耶然其彼土流俗謂和上殟社于闐䟽勒乃云鶻社今此方訛音謂之和上雖
諸方舛異今依正釋言塢波者此云近也地耶者讀也言此尊師為弟子親近習讀之者舊云親教是也)。

阿闍梨(此云軌範範即是師義謂與弟子為法則也)。

*** 初發心功德品

寧為多不(寧乃亭反玉篇曰寧案也漢書集注曰案焉也安焉之言皆是微責之詞耳焉音於言反也)。

哥羅分(正云迦羅此云竪析人身上一毛為百分中之一分也或曰十六分中之一分或議譯為校量分
迦音畺佉反)。

優波尼沙陀分(正云塢波尼煞曇言塢波者近也尼煞曇者少也謂少許相近比類之分也或
曰優波此云近也尼沙陀隨也謂相近比對分也或云極也謂數中之極此中經意無限善根多少俱無比對設少許亦
無限極也)。

且置(廣雅曰置捨也)。

須陀洹(正云窣路陀阿鉢囊言窣路陀者此云入也阿鉢囊者此云流也謂遍斷見惑捨異生性初獲聖性
入聖行流故名入流也舊安洹字莫知其所以也)。

斯陀含(此云一來謂此聖者雖斷欲界修惑六品然為有餘三品未斷令聖者一度來生欲界故名一來也)。

阿那含(此云不還斷欲修九品惑盡從此上生色界更不還來受生欲界故名不還也)。

傘(乘亶反)。

纔(昨來反廣雅曰纔暫也)。

難制沮(沮才與反李琦注漢書制斷也禁也毛詩傳曰沮止也)。

不告勞(孟康注韓詩曰古名吏休假曰告也又案告謂告訴即辭憚之言故詩曰王事鞅掌不敢告勞是也)。

覲謁(覲渠恡反謁於歇反珠叢曰覲謂就見尊老也杜注左傳曰謁白也謂啟白溫清起居之事也)。

鑽仰(鑽則官反論語曰子見齊縗者冕衣裳者與瞽者見之雖少必作過之必趨顏淵喟然歎曰仰之彌高鑽之彌
堅何晏注云言其不可窮盡也謂道高且堅都無際限再仰益高再鑽益堅也)。

躭味(躭都含反案玉篇字林等嗜色為媅嗜酒為躭耳垂為躭聲類媅字作妉今經本作躭字時俗共行未詳
所出也)。

珍座(賈注國語曰珍寶也)。

乍可量(廣雅暫也)。

*** 經卷第十八　明法品

超諸等列(韻圃稱等齊也杜注左傳曰列位也鄭注禮記曰列等比也張湛注列子曰禽獸之智有與人
同居而有群行則有列列言位也)。

文相連屬(成文相連對文相屬)。

舛謬(舛昌耎反珠叢曰舛相違背也鄭注禮記曰謬者誤也)。

三摩鉢底(此云等至謂由加行伏沈掉力至其定位身心安和也)。

皆無瑕玷(瑕行加反玷丁念反廣雅曰瑕裂也毛詩傳曰玷缺也凡物之有過者皆猶玉之瑕玷古來以
為通語)。

植(承力反蒼頡篇曰植種也經本有作殖字者非也此不用也)。

*** 經卷第十九　佛昇夜摩天宮品

莫不自謂(珠叢曰莫無也玉篇曰謂猶言也道也)。

*** 夜摩宮中偈讚品

靡不充(珠叢曰靡無也小雅曰充備也)。

斯尚然(爾雅日斯此也)。

*** 十行品

無屈撓行(撓女教及如紹二反杜注左傳曰撓曲也漢書集注曰撓弱也此中文意明精進波羅蜜勇捍
策勤無退屈無怯弱也撓字正應從木經本有從扌者音呼高反撓擾之字非此所用也)。

靡所資贍(考工記曰資取也小雅曰贍足也言觸事乏少無取足處也又郭象注莊子曰資給濟也聲類
曰贍助也言孤煢無人濟助也)。

補伽羅(正云補特伽羅此曰數取趣謂造集不息數數取苦果也)。

摩納婆(或云摩那婆此曰年少者或謂儒童也)。

姝麗(姝昌逾反說文曰姝色美也小雅曰麗著也謂顏色鮮著)。

珍玩(玩五段反廣雅曰珍重也賈注國語珍美也書曰玩人喪德玩物喪志孔安注曰以人為戲弄則喪德玩物則
喪志也今此謂所愛重戲弄之具也字又作翫妧兩體或戲弄人為妧狎習為翫貪愛為玩)。

若或從事(尒雅曰或有也河上公注老子曰從為也)。

頗能(頗普我普俄二反廣雅曰頗少也)。

阿鼻地獄(阿鼻此云無間也)。

慶幸(何耿反劉兆注公羊傳曰幸遇也韻圃稱幸賴也)。

*** 經卷第二十　十行品之二

無所顧戀(廣雅曰顧眷也)。

毘尼(正云毘奈耶此曰調伏謂調身語七種非故或調三業令不造惡也)。

無聰敏(聰猶忩速謂見記覽疾也杜注左傳曰敏達也)。

頑嚚(頑五鰥反嚚魚巾反廣雅曰頑鈍也蒼頡篇曰嚚惡也一)。

匪懈(匪方尾反孝經曰夙夜匪懈以事一人鄭注云匪非也懈墮也案非猶不也無也)。

至法淵底(淵烏玄反毛詩傳曰淵深也)。

無所適莫(適丁歷反蜀志諸葛亮曰事以覆踈易奪為益無莫為平人情苦親親而踈踈故適莫之
道廢人皆樂人從已不樂已從人故易奪之義廢也論語云子曰君子之於天下無適無莫也漢書集注曰適主也尒雅
曰莫定也謂普於一切無偏主親無偏定踈)。

冀望(珠叢曰冀謂心有希求)。

縷(力主反)。

不遷身(遷七延反鄭玄注禮記曰遷變改)。

暨于法界(暨渠器反珠叢曰暨及也預也)。

該(廣雅曰該包也)。

未甞(玉篇曰甞謂昔為之也今此云未甞者即未暫為之)。

聰哲(書曰知人則哲尒雅曰哲智也)。

靡所儔(儔直由反玉篇曰儔類也)。

*** 經卷第二十一　十無盡藏品

分減施(分方云反減間斬反)。

不非先制(說文曰非違也)。

貢高(廣雅曰貢上也謂受貢上之國自恃尊高則輕易附庸之國今有自高陵物欲人賓伏者則亦謂之貢高)。

陵奪(蒼頡篇曰侵也奪字有作此𡙸者俗也)。

啟導(說文曰啟開也教也導引也)。

輟已(已居里反珠叢曰輟止也謂止却自用迴與人也)。

夭命(夭於矯反孔安注書云少􂗵曰夭也字有作叐者不是字)。

身嬰重疾(嬰於盈反漢書集注曰嬰繞也謂帶疹疾猶物之纏繞人也)。

年方(玉篇曰方始也)。

煢獨羸頓(煢渠營反孔安注書曰煢單也玉篇云無兄弟曰煢無子曰獨文字集略曰頓損也焭字又作
惸嬛𡞦三體)。

宜時疾捨(時速也此葢蒲坂方俗之言也)。

王四天下(王于誑反韓康注易曰王盛也盛德之至故曰王天下也)。

我今貧窶(窶其矩反蒼頡篇云無財曰貧無財備禮謂之窶也)。

特垂矜念(漢書集注曰特獨也毛詩傳曰矝憐也謂偏憂憐也)。

以贍於我(贍時焰反小雅曰贍足也聲類曰贍助也)。

我等欽風(孔安國注書曰欽敬也風教也鄭玄注周禮曰風者聖賢治道之遺化也今謂敬用其教令
也)。

都不可得(漢書拾遺曰都􃴖也)。

我身薄祜(祜胡古反鄭箋詩曰祜福也字冝從示邊作古經本有示邊作右者音尤救反孔子述易曰祐
者助也案經本意明不具足身由薄福所致非關見在人天不助故不從右也)。

諸根殘缺(缺傾雪反蒼頡篇曰殘傷也)。

不淨微形(毛詩傳曰微瘍也瘍音移益反郭注邇雅曰瘍瘡也言身之不淨如瘡也又王注書曰微賤也
言此不淨之身非可貴重也瘍微從彳賤微也)。

胞叚(段徒玩反胞胎分段故云胞段也)。

祇夜(此云應頌也)。

伽陀(此云諷誦)。

尼陀那(此云因緣然有三類一因請而說二因犯制戒三因事說法)。

優陀那(此云無問自說)。

嬈亂(嬈乃鳥反三蒼曰嬈擾也孔安注書曰擾煩也)。

過咎(咎渠久反玉篇曰咎罪也孔安注書曰咎惡也)。

*** 經卷第二十二　昇兜率天宮品

綺煥(煥呼換反張載注靈光殿賦云綺文也何晏注論語曰煥明也言其文彩分明也)。

頻婆帳(頻婆此云身影質謂此帳上莊嚴具中能現一切外質之影也或曰頻婆鮮赤菓名此帳似之故以
名也)。

彰施(孔安注書曰彰明也施猶發也言以妙寶發明於妙色也)。

頻婆羅香(或色鱗赤或能現影準前帳釋)。

香氣發越(漢書集注曰發越謂香氣射散也言香氣纔發四散著人如箭射速中也)。

阿樓那香(紅赤色香其色一如日欲出前之紅赤相即梵語中呼彼赤相為阿樓那也)。

拘蘇摩花(此之一名有通有別謂但草木諸花遍名拘蘇又有一花獨名拘蘇其花大小如錢色甚鮮白
眾多細葉圓集共成乍如此方白菊花也)。

樓閣延袤(袤莫搆反尒雅曰延長也切韻稱袤廣也史記曰蒙恬築長城延袤萬餘里是也)。

鮮白衣(鮮斯延反玉篇曰鮮好也明也)。

天牟陀羅(牟陀羅者三面皷也)。

因於撫擊(撫孚武反字正宜作拊廣雅曰相也釋名曰拊敷也敷以手指之指搏也經本作撫字者此乃
撫育安撫之字者也)。

克諧眾樂(尒雅曰克能也孔安注書曰諧和也言能以眾多音樂和合成諸歌曲也)。

稽首作禮(周禮太祝辨九拜之儀一曰稽首再拜頭至地也二曰頓首再拜頭叩地也三曰空首再拜頭
至手也四曰振首戰動拜也五曰吉祥拜𪗋縗不拜以下拜也六曰凶拜稽顙而後拜謂三年服者七曰奇拜謂一拜八
曰褒拜謂報拜也九曰肅拜謂但俯而下手也)。

不瞬(瞬舒閏反說文曰瞬謂目開閇數搖也字正體作瞚今並隨俗作瞬也)。

阿迦尼吒天(具云阿迦尼瑟吒言阿迦者色也尼瑟吒究竟也言其色界十八天中此最終極也又云
阿無也迦尼瑟吒小也謂色界十八天中最下一天唯小無大餘十六天上下互望亦大亦小此之一天唯大無小故以
名也)。

如是儀則(尒雅曰儀法也)。

悅豫(豫余據反珠叢曰心安和悅謂之豫也)。

*** 經卷第二十三　兜率天宮偈讚品

良沃田(沃烏鵠反漢書集注曰沃溉灌也言其土地有溉灌之利也今謂溉灌之田復加肥善故曰良沃田)。

*** 十迴向品

瞋佷(佷何懇反杜注左傳曰佷戾也說文曰佷不聽從也案玉篇佷字在彳部今多從立人葢是時俗共行之)。

崇巖邃谷(𨗉辛醉反鄭注考工記曰崇高也說文曰𨗉深也𨗉字從穴遂聲也)。

入苦籠檻(檻胡黤反籠字正冝作櫳三蒼曰櫳所以宬禽獸闌檻也說文曰櫳牢也郭璞注山海經曰檻
闌也謂穿地為坑上安櫺子以閉禽獸也今經意謂三界苦如彼櫳檻囚繫眾生或謂三途劇苦名苦櫳檻也)。

眾苦大壑(壑訶各反兼名苑曰東海有大燋石一名沃燋方圓三萬里水沃之則消盡過此有大壑一名
尾閭深莫測其涯海水常澍不知其所之也今經意謂生死海中三苦八苦無有涯底如彼大壑故借喻言耳也)。

五欲所致(顏注漢書曰致謂引而至之也)。

志獨無侶(鄭注禮記曰志意也侶伴也謂廣心獨濟不待伴也)。

顧復一切眾生(復扶福反詩云父兮生我母兮掬我拊我畜我長我育我顧我復我出入腹我
鄭玄牋曰顧視也復反也言去子雖近猶步步反視也又牋詩云是顧是復者顧念而重復之也今經意菩薩於眾中亦
然矣)。

*** 經卷第二十四　迴向品之二

供養瞻待(毛詩傳曰瞻視也鄭注周禮曰待給也謂看視供給之也)。

寶璫樹(璫得即反釋名曰穿耳施珠曰璫案其一璫乃用數種珠貫穿重懸之)。

薩婆若(具云薩婆若囊薩婆此云一切也若囊智也)。

軒檻(軒許言反檻胡黤反漢書音義曰軒謂檻正板也珠叢曰檻謂殿之闌也漢書集注曰檻謂軒前闌板也)。

澡漱(澡子老反下史救反蒼頡篇曰澡盥也盥音古滿反珠叢曰盥洗手也說文曰漱蕩口也)。

群萌(萌莫耕反漢書集注曰萌謂草木初生也毛詩傳曰羣眾也言童蒙凡夫猶彼眾小草也又或字冝作氓毛詩
傳曰氓民也氓與萌同也)。

無躁竟心(躁則到反賈逵注國語曰躁擾也鄭注論語曰躁謂不安靜也有見為二二則為競則是動不
安靜也)。

*** 經卷第二十五　迴向品之三

懺除(懺梵音也具言懺摩此云請忍謂請賢聖或清淨僧忍受悔過也)。

恬然宴寂(恬田鹽反宴於見反方言曰恬然靜也漢書音義曰宴居也寂無聲也)。

超然出現(鄭注書曰超出前也方言曰超遠也謂獨出高遠也)。

其心彌廣(郭注尒雅曰彌極意也言心極廣大耳也)。

臨御大國(賈注國語曰臨治也鄭注禮記曰御主也謂主領而治理之也)。

名振天下(據之忍反說文曰振舉也杜注左傳曰振發也嘉名遠發起也)。

發號施令(廣雅曰號告也施設也令教也謂發言告示設教使行之)。

溥蔭萬方(溥潘補反珠叢曰溥遍也今作普字也)。

感德從化(尒雅曰感動也毛詩傳曰從隨也說文曰依教行曰化也言德能動之隨教令也)。

一切周給(謂周匝供給故云周給也)。

被戮(隆育反賈逵注國語曰戮殺)。

僧坊(坊甫亡反韻林曰坊區也謂區院也)。

揣食(揣食字正冝作搏音徒鸞反字從專聲非從甫韻流俗不能別茲兩形遂謬用揣字音初委反此乃揣量之字
也)。

咽咀(咽於見反咀才與反廣雅曰咀嚼也)。

不欬(欬克代反玉篇曰欬上欶也欶音蘇豆反)。

芬馥(馥扶服反鄭注邇雅曰芬香氣調也字林曰馥香氣盛也)。

覆育(賈注國語曰育生也言如天覆如地生也)。

硨𤦲(梵音正云牟婆羅揭婆言牟婆羅者此云勝也揭婆藏也舊名為硨𤦲者所未詳也)。

珊瑚(梵本正云鉢攞娑褐羅謂寶樹之名其樹身幹枝條葉皆紅赤色又案說文云珊瑚色赤生之於海或出山中
也)。

*** 經卷第二十六　迴向品之四

貧窮孤露(孤焭躶露故云孤露)。

駕以駿馬(駿將𨳝反加駿也說文曰駿謂馬之良才也又音私𨳝反毛詩傳曰駿俊也兩義俱通)。

牽御(御魚據反廣雅御侍也進也)。

駕馭(馭魚據反玉篇曰馭即古之御字也今案諸書裝鞁為駕牽控為馭也)。

莊嚴巨麗(巨字古作岠珠叢曰岠至也王逸注楚辭曰麗美好也謂至極美好)。

翼從(孔注尚書翼輔也毛詩云翼敬也)。

疲頓(文字集略曰頓損也謂勞倦者必損力也)。

柔明(孔安注書曰柔謂和柔也言其行調柔識明利也)。

袨服莊嚴(袨胡練反切韻稱好衣曰袨服䖍注漢書曰袨謂大盛玄黃之服)。

年齒(杜注左傳曰齒列也謂與已同行列也司馬彪注莊子曰齒數也謂年壽之數也)。

奉養(養余亮反說文曰奉承也謂承事供養)。

其心曠然(曠苦謗反何上公注老子經曰曠廣大也說文曰曠明也)。

珍奇萬計(說文曰計算也謂算計有萬故曰萬計也)。

周匝填飾(填唐賢反賈注國語曰填加也言加之以飾又字或宜作鈿音與填同文字集略云鈿謂金花
也)。

萬邦遵奉(鄭玄注周禮曰　大曰邦小曰國邦之所居亦曰國也三蒼曰遵習也尒雅曰遵從也說文曰
奉承也言並從命承稟也)。

享灌頂泣(享虛兩反玉篇享當也杜注左傳曰享受也)。

庇蔭(庇必至反鄭注禮記曰庇覆也)。

光踰曒日(曒經了反埤蒼曰曒明也聲類作晈)。

首冠十力莊嚴之冠(上冠字音古亂反鄭注禮記曰著冠為冠也下冠字音古鸞反也)。

撿繫其身(漢書音義曰撿繫局也謂繫縛局錄也)。

裸(胡瓦反又音盧果二反字又作倮躶也)。

將之死地(毛詩傳曰之至也邇雅曰之往也)。

永訣(訣古穴反切韻稱訣別也)。

砧(陟林反斫剉之机也字又作碪也)。

屠割(玉篇曰屠謂分割枉害也)。

木槍(槍七羊反蒼頡篇曰槍謂木兩頭銳者也又音楚庾反非此所用也經本有作鏘者此乃鏗鏘之字深為差謬
失經意)。

貫(古鸞反)。

阿逸多(正云阿逸多此曰無能勝也)。

語主者言(廣雅曰主字也謂字當者)。

記䇷(䇷彼列反本作別字者誤也)。

*** 經卷第二十七　迴向品之五

密緻(直利反經本有作稚字者此乃幼稚之字深為謬矣也)。

光明鑒徹(鑒古懺反廣雅曰鑒照也)。

聾聵(聵五怪反韋昭注國語曰耳不別五音之和謂之聾從生即聾謂之瞶字又作􃫘􃴗二形也)。

蒙昧(鄭玄注周禮曰蒙冒也蒼頡篇曰昧冥也言昏冒闇冥也)。

輟身要用(珠叢曰輟止也謂止絕已之要用也)。

銛白牙齒(銛斯塩反漢書音義曰銛利也字從金舌聲也)。

迦尸國(迦尸者西域竹名也其竹堪為箭笴然以其國多出此竹故立斯名其國即在中天竺境憍薩羅國
之北隣乃是十六大國之一數也)。

尋即敗壞(杜注左傳尋續也言纔成已續即壞也)。

逢迎引納(方言曰逢謂逆迎也納入也謂逆首迎之引入住處也)。

不尚(杜注左傳曰尚上也謂不以之為上也)。

傭(丑恭反又音與恭反非此所用字又作𦟛)。

七仞(仞如胤反何承纂要云七尺曰仞小雅曰四尺曰仞)。

慈仁莅物(莅力至反毛詩傳曰莅臨也)。

心懷殘忍(漢書集注曰殘謂多所殺戮也今謂忍於殺戮故云殘忍也)。

眾罪由生(爾雅曰由從也)。

一切宗信(白虎通曰宗尊也言尊重信受也)。

*** 經卷第二十八　迴向品之六

造立精舍(藝文類聚云精舍者非以舍之精妙名為精舍由有精練行者之所居故謂之精舍也)。

資生什物(漢書集注曰什物者為生之具也三蒼曰什聚也雜也吳楚之間謂資生雜具為什物)。

恭恪(恪康鶴反孔安注書曰恪敬也字古作愙)。

不匱(匱其位反漢書音義曰匱空也廣雅曰匱乏也)。

王京都(公羊傳曰京師者何天子之居也京者大也師者眾也天子之居以眾大之辭言之也左氏傳曰邑
者有宗𠪄先君之主曰都無者曰邑廣雅曰都國也風俗通曰天子治居之城曰都舊都曰邑也)。

關防(防浮亡反)。

妓侍眾女(妓奇綺反埤蒼曰妓美女也以美女為侍謂之妓侍也或曰妓女樂也美女為樂亦云妓樂字
或有作伎者音攴義反傷害也非此所用也)。

罄捨所珍(毛詩傳曰罄盡也杜注左傳曰珍貴也)。

中悔(中陟仲反)。

彌宣正法(劉獻注易曰彌廣也郭璞注邇雅曰彌極意也爾雅曰宣明也)。

無毒虐(孔安注書曰虐暴也言無毒惡猝暴之性也)。

率土(玉篇曰率遵也用也謂遵用教命之處也)。

牀褥(褥如欲反聲類日蓐薦也郭璞注爾雅曰蓐席也案古者薦席通稱謂之蓐也然今別有厚氈衣以表以裏亦
謂之褥其字正宜從衣邊作辱也)。

*** 經卷第二十九　迴向品之七

已頭充滿(已基理反)。

僮僕作使(作則各反使所吏反案玉篇古之用字幼童為僮僮僕為童與今一倍別也鄭注禮記曰僕為
賤役之人也)。

發言誠諦(何上公注老子曰誠實也方言曰諦審也謂所出言教真實審之也)。

庶品(庶眾也品類也眾多流類謂之眾類)。

*** 經卷第三十　迴向品之八

若專勵(勵力制反杜注左傳曰勵勸也玉篇曰勵勉也謂自強策勤也)。

若起行(行遐孟反)。

*** 經卷第三十一　迴向品之九

周聞(聞無運反)。

一毛端量處(量力仗反端頭也量分齊也)。

誕生(誕唐亶反珠叢曰誕育也賈注國語曰育生也)。

無遐邇(爾雅曰遐遠也孔安國注書曰邇近也)。

*** 經卷第三十二　迴向品之十

離垢繒(繒疾陵反說文曰繒謂帛之總名凡綵帛皆是也)。

*** 經卷第三十三　迴向品之十一

寶多羅形(多羅者西域樹名也其形似椶櫚樹也體堅如鐵葉長稠密縱多時大雨其葉蔭處乾若屋下
今此以寶而成故日寶多羅也又或翻為高竦樹也)。

延袤(袤莫報反義已見上)。

迴然高出(迥胡頃反爾雅曰迥遠也言獨出高遠也)。

繚以寶繩(繚零鳥反說文曰繚纏也)。

聳擢(上息勇反義已見上)。

稠密(稠直由反)。

寶跋陀樹(跋陀具云跋陀羅此曰賢)。

寶吹(吹昌偽反)。

其音清亮(亮力仗反廣雅曰亮朗也)。

齅(許救反俗作嗅)。

*** 經卷第三十四　十地品之一

蘇利耶藏菩薩(蘇利耶者此云日也)。

俱蘇摩德藏菩薩(俱蘇摩者花名也具云俱蘇摩那俱蘇此云悅也摩那意也其花色美氣
香形狀端正見聞之者無不悅意今此菩薩取之為名)。

舉要言之(漢書集注曰舉總也廣雅云要約也)。

珂貝璧玉(珂恪河反玉篇曰珂螺屬也所出於海其白若雪所以嬰馬膺者也說文曰貝謂海介蟲也璧
瑞玉也案爾雅云玉宍倍好謂之璧璧形圓而有孔王者祭天神以用之矣)。

練金(練字玉篇作煉字書作鍊今經本作揀練字也)。

為將為師(將資亮反師所律反)。

瑕玷(玷丁念反玷字有本作點者謬也瑕玷之義並已見上)。

道險易(易以豉反郭注邇雅曰易平也)。

*** 經卷第三十五　十地品之二

仁恕(恕傷預反釋名曰仁忍也謂好生惡殺善惡含忍聲類曰仁心愛物曰恕也)。

何況從事(河上公注老子曰從為也)。

風雅典則語(毛詩序曰風以動之教以化之雅正也漢書注曰雅閑麗也爾雅曰典經也毛詩傳曰則
法也依經化誘之言謂之風典語美妙方法之說謂之雅則語也)。

湍馳奔激(湍吐官反激經歷反說文曰湍疾瀨也淺水流沙上曰湍也馳急走也水文凝斜疾急曰激也)。

我慢原阜(阜扶九反爾雅曰高厚廣平曰陸大陸曰阜案陸即原也)。

重械(重直隴反械侯界反)。

三界焚如苦無量(周易卦九四注云其炎始盛故曰焚如今此言三界諸惑如火熾盛能招
感多苦果故也)。

生難遭想(韓詩外傳遭遇也)。

捫摸(捫莫痕反摸謀各反毛詩傳曰捫持也方言曰摸撫也郭璞注曰謂指摸索之也)。

蚊蚋(蚋如銳反字林曰蚋小蚊也)。

稱兩(稱昌孕反古稱為爾今流共用秤字甚謬也)。

無間然(間皆莧反玉篇曰間隔也言情無阻隔也)。

國城財貝(貝北賴反說文曰貝謂今海蟲也古者貨貝而寶龜也謂海虫有甲作錦文者也今西域用貝
為錢故云財貝也)。

孰能(爾雅曰孰誰也)。

*** 經卷第三十六　十地品之三

循身觀(循祥倫反珠叢曰循巡也今謂四念處中第一觀身不淨從頭至足次第巡歷三十六物皆不淨也)。

易誨(易羊豉反)。

無慍暴(慍於運反暴蒲報反蒼頡篇曰慍恨也玉篇曰暴陵犯也謂欺陵觸􃫙於人也案暴字正體作暴若
曬物為暴也)。

卵璽(璽斯爾反鄭玄注周禮曰璽印蔡雍獨斷曰天子之璽以玉為之古者尊卑通用自秦以來唯天子得其稱璽
也)。

鬼鬽(鬽眉祕反魑鬽也字又作魅俗也)。

蠱毒(蠱公戶反左傳曰於文皿蟲為蠱杜預注曰皿器也所以器受蟲害人為蠱也聲類曰蠱謂蠱物病害人也)。

身相休咎(休許鄒反咎其柳反杜注左傳曰休福禰也廣雅曰休善也孔安注書曰咎惡也說文曰咎災
也休息之字立人作木音許尤反也)。

流轉遟迴苦趣中(遟迴二字應作彽徊楚辭曰欲彽徊以千際王逸注云彽徊猶徘徊經本
皆作遟迴之字者此乃緩歸之名非徘徊之義埤蒼曰彽徊謂姍遊也)。

苦海淪湑(湑相余反廣雅曰淪沈也毛詩傳曰湑浴也)。

*** 經卷第三十七　十地品之四

我慢溉灌(溉古代反說文日溉灌澍水也)。

涕泗咨嗟(涕他禮反泗先利反咨將伊反毛詩傳曰自目曰涕自鼻曰泗玉篇曰咨嗟嗟歎也詩牋曰嗟
歎之深也)。

彼已(已居理反彼他也已自也)。

王后所生(禮記曰天子之妃曰后也)。

泥潦(潦郎禱反說文曰潦天雨也謂因天雨稸積也)。

*** 經卷第三十八　十地品之五

念務皆息(務事也謂攀緣事息境界心絕)。

即便􂶊窹(窹寤兩字經本並從穴者且皆非是字然寤字去八字書乃以為寤睡之字音云五盍反冝作
覺字也)。

一一行相行(兩行字並遐孟反)。

汝今適得(適尸亦反三蒼曰適始也近也)。

各若干微塵(漢書胡廣曰若順也干求也當順所求而與之故謂若干也顏古曰若干且設數之語也
干猶箇也謂當如此數耳也)。

毘舍眾(謂商估種族也)。

首陀(具云輸達羅此曰農業種族也)。

邪魔之道(杜注左傳曰道猶法術也鄭注禮記曰道猶行路也)。

因風濟(毛詩傳曰濟渡也)。

羈繫(羈寄冝反王逸注楚辭曰羈謂絡馬頭也言眾生為貪愛等所繫亦然矣)。

禪定境排(排蒲諧反)。

*** 經卷第三十九　十地品之六

虔誠(賈注國語曰䖍敬也爾雅曰誠信也)。

萬種繽紛下(繽疋仁反紛撫云反漢書集注曰繽紛眾疾皃謂眾多急下也)。

剎利王(具云剎怛利耶此曰土田主也)。

餘不重受(重除用反再也)。

塵相如故(杜注左傳曰故猶舊也塵字案字林隱文作塵今有從兩上者不是字也)。

花奩香篋(奩力鹽反篋牽協反珠叢曰凡𡷫物小器皆謂之奩奩字又作𣫢𣫢篋也並是竹器衣箱小者
之類耳)。

噓(許於反吐氣也)。

鈿廁其間(鈿唐賢反文字集略曰鈿金花也廣雅曰廁間也珠叢曰金鈿婦人首飾也)。

鞞陀梨山(鞞者此云種種也陀梨亦曰駄羅此云持也謂此山中能持種種眾寶及諸花菓故也)。

乾陀山(具云瑜乾駄羅言瑜乾者此云雙也駄羅持也)。

尼民陀山(具云尼陀駄羅此曰持邊山也)。

斫迦羅山(具云杓羯羅此曰輪圍也)。

計都末底山(計都此云憧也末底慧也)。

嶷然住(嶷魚力反嶷謂崱也字指曰嶷崱山峯兒今謂十地依佛智如十山依十一地雖峯峙各殊而所依
是一也)。

毘陀發妙光(毘陀謂前鞞陀梨山發妙光謂喻發光地也)。

毫末度空可知量(度唐各反量力仗反)。

*** 經卷第四十　十定品之一

那伽慧(那伽此云龍也)。

而竟不覩(鄭牋詩曰竟終也廣雅曰覩見也)。

南無(正云萳忙此曰敬禮)。

摩納婆(此云儒童也)。

*** 經卷第四十一　十定品之二

不處於陸(毛詩傳曰高原廣平曰陸)。

近之(近渠靳反就也)。

諸心樂次第(樂牙教反謂欲樂也)。

歌羅邏(此云薄酪謂初入胎如薄酪也)。

白分義(分浮問反)。

圓光一尋(何承纂要云八寸曰咫三尺曰武五尺曰墨六尺曰步七尺口仞倍仞曰尋倍尋曰常)。

其量七肘(佛本行集云一肘謂二尺也)。

一俱盧舍(依毘曇中一尺五寸為一肘。四肘為一弓。三百弓為一里。四里為一俱盧舍。準計一里三百六
十步。則一俱盧舍有一千四百四十步也。依俱舍論第十二云。分析諸色至一極微故一極微為色邊際。七極微為一微
量積微至七為一金塵。積七金塵為水塵量水塵積七為一兔毛塵。積七兔毛塵為羊毛塵量積羊毛塵七為一牛毛塵。
七牛毛塵為隟遊塵量隟塵七為一蟣量。積七蟣量為一蝨。七蝨為穬麥。七麥為指節。二十四指橫布為肘竪。四肘為弓
竪積五百弓為一俱盧舍。即是從肘至阿練若中間道量)。

半由旬量(由旬是梵言具云踰繕那。此曰和合。謂以多俱盧舍和合成故。案佛本行集第十二云。七微塵
成一䆫牖塵。七䆫成一兔毛頭塵。七兔毛塵成一羊毛頭塵。七羊毛塵成一牛毛塵。七牛毛塵成一蟣。七蟣成一虱。七虱
成一芥子。七芥子成一大麥。七大麥成一指節。七指節成尺。二尺成一肘。四肘成一弓。五弓成杖。二十杖名一息。八十息
名一俱盧舍。八俱盧舍成一由旬。準此方尺量二里餘八十步當一俱盧舍。計一由旬合有一十七里餘二百八步或百
一由旬。如此方一驛地也)。

*** 經卷第四十二　十地定品之三

北俱盧(具云欝怛羅旬盧此翻為高上也古也)。

東毘提訶(毘此云勝提訶白身也又毘云種種提訶與也)。

種種稼穡(稼音嫁穡音色馬融注論語曰樹五穀曰稼毛詩傳曰種之曰稼𣫍之曰穡案鄭玄注周禮云
稼穡為言其猶稼穡謂種子相生貪苗實之利也)。

修羅提衂(衂女云如育二反玉篇曰衂折桂)。

入藕絲孔(藕五苟反字宜從耒也)。

乾闥婆城(此云尋香城池謂十寶山間有音樂神名乾闥婆忉利諸天意須音樂此神身有異相即知
天意往彼娛樂因以此事西域謂諸樂兒亦曰乾闥婆西域樂兒多為幻伎幻作城郭須臾如故因即謂龍所現城郭為
乾闥婆也)。

恒伽河(準經香山頂上有阿耨達池。其池四面各流出一河。東面私陀河。從金剛師子口流出。其沙金剛。東
入震旦國便入東海。南面恒伽河。從銀象口流出。其沙白銀。流入南印度便入南海。西面信度河。從金牛口流出。其沙黃
金。流入信度國便入西海。北面縛蒭河。從瑠璃馬口流出。其沙是瑠離。流入波斯拂林便入北海。其池縱廣五十由旬。四
面口各一由旬也)。

光明鑒徹(鑒照也徹通也言光照內外通現也)。

澒涌奔馳(澒胡動反涌字正冝作溶故楚辭注云澒溶水大皂漢書高紀傳注云澒溶竦溶也經本
作涌者誤也)。

奇香發越(漢書集注曰發越香氣射散也謂香氣速疾遍布著人也)。

皆得潤洽(洽咸夾反廣雅曰洽清也)。

阿那婆達多龍王(阿無也那婆達多熱惱也諸龍皆受熱沙之苦此龍獨無故立其名耳)。

*** 經卷第四十三　十定品之四

無替(爾雅曰替廢也)。

從諸善友而得出生(友字經本有作支字深為謬也)。

終不匱止(匱渠位反廣雅曰匱少也漢書音義曰匱空也)。

摩那斯龍王(摩那意也斯慈也流出也言此龍王凡興雲再皆從慈心出也)。

嶷然高出(嶷謂崱嶷也字指曰崱嶷山峯皃也)。

伊那鉢那象王住金脅山(伊那鉢那此云香葉其象身長九十由旬高三由旬
常住第一金山之脅即是最初計都末底山也)。

*** 經卷第四十四　十通品

閻魔王(正云琰邏閻此曰遮止謂誡勗罪人也)。

*** 十忍品

舍支(正云設施謂月之別名帝釋夫人取為号也)。

無方無隅(方謂四方也鄭玄注考工記曰隅者角也)。

不捨眾善軛(軛於革反珠叢曰軛謂車轅端橫木也今謂荷擔眾生勤行不捨如牛駕重長途力進也)。

徒令(劉熙曰徒猶獨也)。

*** 經卷第四十五　阿僧祇品

一百洛又為一俱胝(洛叉此云萬也。俱胝此云億也。又案此方黃帝筭法總有二十三數。
謂一二三四五六七八九十百千萬億兆京垓稀瀼溝㵎正載。從萬已去有三等數法。其下者十十變之。中者百百變之。
上者倍變之。今此阿僧祇品中上數法故云一百洛叉為一俱胝。當此億也。阿庾多兆也。那由他京也。餘皆依次準配可
知。今案此經十百千萬。十十變之。從萬至億百倍變之。從億已去皆以能數量為一數復數至與能數量等)。

矜羯(矜居陵反變之依佛本行集第十二中百變之也)。

摩婆(婆之上聲此後婆字並上聲呼)。

彌伽(伽之上聲下毘伽亦同此)。

攞(郎我反)。

毘佉擔(擔多甘反)。

瑿攞陀(瑿於奚反)。

阿麼(麼莫我反)。

勃(蒲沒反)。

翳(煙計反)。

薜(蒲計反)。

窣(蘇沒反)。

脾(普計反)。

謎(莫計反)。

荼(宅加反)。

*** 壽量品

娑婆(此云堪忍也謂具足眾惡境對堪行忍)。

釋迦牟尼(釋迦能也種族望稱也釋音作樂呼迦字作吉俄反呼牟尼此云寂默也德行之號也)。

阿彌陀佛(正云阿弭陀婆耶此云無量壽佛)。

*** 諸菩薩住處品

支提山(支提本是塔廟之名此云山似之故因為號然提此云生淨信之所具釋如下七十五中耳也)。

毘舍離(此翻為廣博謂此城中於中印度諸城之中最廣大也或亦翻為廣嚴)。

摩度羅城(或云摩偷羅亦曰摩突羅此云三雀城或云密蓋皆古事也)。

珍那城(或云俱陳那言此俱陳者是名此云大盆那耶法律也昔此城未立之時有一五通仙名俱陳而於
此地置一大盆畜水若池恆在盆側修仙法律亦常為人說護經及養神法於後學徒皆以師名及法為共姓氏人眾漸
廣即於此處建立城郭故此舉國人今皆姓俱陳那耶城亦國之立號宜)。

目真隣陀窟(目真或曰牟真此云解脫是龍名也隣陀此云處也謂有龍於此窟中聞法解脫龍苦
故名龍解脫處窟也)。

摩蘭陀國(未翻)。

甘菩遮國(未翻)。

震旦國(或曰支那亦云真丹此翻為思惟以其國人多所思慮多所計詐故以為名即今此漢國是也)。

那羅延(此云堅牢)。

疏勒國(正云佉路數怛勒古來此方存略呼為疏勒人又訛數音為疏然此名乃是彼國一山之號因立其
稱又或翻為惡性國以其國人性多獷戾故也)。

迦葉彌羅國(舊名罽賓國。此翻為阿誰人。昔此國未建之時。其地有大龍池。人莫敢近。其後有一羅漢
見其形勝冝人居止。乃從龍乞容一膝地。時龍許之。而羅漢變身漸大其膝漸滿龍池。龍以言信便捨而去。羅漢即以神
力乾竭其水令百姓於中建立屋宅。眾人咸言我等不因聖師阿誰得入此處。故從此語即立其名。其國即在北印度境
乾陀羅國次北隣也)。

菴浮梨摩國(菴謂菴羅此云無垢即西域菓名其菓堪以療疾諸國之中此國最多故以名焉其國即
在中印度境內也)。

乾陀羅國(此云持地國昔此國多有道果聖賢住持其境不為他國侵害也又云乾陀是香羅謂陀羅此
云遍也言遍此國內多生香氣之花故名香遍國其國在中印度北北印度南二界中間也)。

苫婆羅窟(苫式占反婆羅是香花樹名共窟側近多生此樹故國名耳)。

*** 經卷第四十六　佛不思議法品上

寂漠無言(玉篇曰無人聲曰寂郭璞注爾雅曰漢謂淨定也)。

逮十力地(逮唐槩反說文曰逮及也字從辵不從之也)。

譏謗(譏居熈反說文曰譏誹也)。

*** 經卷第四十七　佛不思議法品之下

人王都邑(左氐傳曰凡有宗廟先君之主曰都無曰邑也漢書音義曰都城也廣雅曰都國也司馬法曰
大國五百里為都風俗通曰天子治居之城曰都舊都曰邑也)。

毘舍闍王(毘舍闍王即是東方提頭賴吒此云持國護持國土領二部鬼一名毘舍闍此云噉精氣二名
乾闥婆此日尋香也)。

倮(胡寡反力果二反玉篇曰倮但也字又作躶裸兩體也)。

一切樂器不鼓自鳴(皷字冝從支攴音普木普角二反經本有從皮者鍾皷字也)。

舍利(正言設利羅或云實唎此翻為身也)。

誠敬(爾雅曰誠信也)。

靡不驚懾(懾之葉反鄭注禮記曰懾怯也恐懼也經本有作攝字者謬也)。

信樂不回(回音迴說丈曰回轉也今此謂信樂無轉動也)。

*** 經卷第四十八　如來十身相海品

熈怡微笑(熈許基反怡與脂反方言曰湘潭之間謂喜曰熈怕或曰紛怡說文曰熈悅也怡和也謂容貌
和悅也熈字又作􃘲)。

炳然顯現(炳彼永反蒼頡篇曰炳著也明也為顯著明之也字又作昺)。

洞徹(洞徒弄反玉篇曰洞猶通徹也字又作迥)。

其掌安平(掌謂舌面平而且安)。

玩味不忘(玩字正宜作忨注左傳曰忨貪也經木作玩者誤也案孔安國注尚書云玩戲貪弄忨即是愛
樂之意也)。

上咢(俄各反正體作咢又或作齶也)。

右輔下牙(左傳宮之奇曰虞􃫛之表也猶輔車相依脣亡齒寒杜注曰輔頰也車牙車也又注曰輔頰車
骨也)。

彌盧藏雲(彌盧此云高以在佛止牙故也)。

紺蒲成就(紺蒲正云劒蒲此乃西域菓名其色紅赤腹圓三約橫文而佛頸成就彼相故云也今時俗謂
頸圓有約為嬰節者是也)。

彌布十方(顏注漢書曰彌滿也)。

左臋(臋徒論反聲類尻也尻音苦勞反也)。

其䏶與膊(䏶字正冝作髀古文作蹕今䏶未詳所出膞字宜作腨今經本作膞者謬也)。

伊尼延鹿王腨(伊尼者鹿名也其毛色多黑腨形𦟛纖長短得所其鹿王最勝故取為喻腨字
又作􂌦也)。

舉足將步(將欲也步行也王逸注楚辭曰步徐行)。

足跟(跟各痕反)。

因陀羅尼羅(因陀羅此云帝也尼羅此云青也)。

*** 如來隨好光明功德品第三十五

隨好(好呼告反令眾生愛樂故又音呼暠反資嚴大相蓋殊勝故)。

摩耶夫人(摩耶此云幻也由此菩薩唯依大願智幻法門行故故以此名夫人者梵本云弟脾此翻為女
天案鄭注禮云諸侯之妃曰夫人玉篇曰呼婦人為夫人者亦所以崇敬之稱也又夫者男子美稱婦因夫以成人故名
夫人也西域呼王妃為弟脾呼男夫為弟婆也)。

懺悔(懺謂懺摩此云謂忍謂請前人忍受我悔罪)。

*** 經卷第四十九　普賢行品第三十六

樂近凡庸(廣雅曰凡輕也漢書集注凡庸微小也言其輕薄寒微眇小之人耳也)。

習童蒙法(易稱蒙卦者謂來求我非我求蒙蒙者􃲹也韓康注云蒙昧幼小之蒙又玉篇曰童幼迷昏也
廣雅曰童癡也鄭玄注周禮蒙冒也毛詩傳曰蒙覆也言童幼之心愚昧所為惽謬如以物覆蔽也)。

口如啞羊障(啞於雅反不能宣說大乘妙義名為啞羊障大智度論第三云亞羊僧者謂雖不破戒鈍
根無慧不別好醜不知輕重不知有罪若有僧事二人共諍不能斷決默然無言譬如白羊乃至人殺不能作聲是名啞
羊僧)。

洎乎法界(正冝作暨暨至也音渠祕反珠叢曰暨謂及預也杜注左傳曰暨至也經作洎者誤也)。

充洽(洽咸夾反小雅曰充備也玉篇曰洽灑也濡沽潤)。

工幻師(韻圃稱工巧也謂巧能於幻術也)。

*** 經卷第五十　如來出現品第三十七之一

偏袒(祖唐亶反露也字從示又音宅莧反非此所須)。

右跽(跽其几反跪也)。

如我惟忖(忖忩本反顏注漢書曰惟思也珠叢曰忖測度也)。

瞻仰如來仁及我(有仁德者号之為仁故謚法曰貴親親曰仁殺身成人曰仁度功而行曰
仁周禮云天德曰仁禮記曰上下相親曰仁論語云剋已復禮曰仁鄭玄注禮記曰施恩曰仁白虎通曰仁者是忍好生
愛人也)。

佉陀羅山(爾雅曰軻梨羅此即木名謂此方苦棟木也由彼山中多有此木故立其名)。

尼民陀羅山(此翻為持邊以彼山是七重金山中最外邊故然即院統護持餘內六山故名持邊)。

目真隣陀山(目真此云解脫即是龍名也隣陀此云處也謂此山中是解脫住處)。

水族眾生(孔安注書曰族類也謂水畜之流類)。

大雨名洪霔(霔之庶反洪大也併急寫水日霔)。

變溼令燥(燥蘇早反燥乾也變字從戀者作又有從反者不是字也溼字有作濕者誤也)。

廓徹虛空(廓苦郭反邇雅曰廓大也今謂寬大遍虛空量也)。

普照無私(玉篇曰事不公為私王逸注楚辭曰竊愛為私也郭象注莊子曰世所謂無私者釋已而愛人
也言無已情偏有所為也私字么上加撇者非)。

新譯大方廣佛花嚴經音義卷中
一切經音義卷第二十二



一切經音義卷第二十三


(從五十一盡第八十凡三十卷經)

** 新譯大方廣佛花嚴經音義卷下
大唐沙門惠苑撰

經從第五十一盡第八十

作務(作則各反務事業也)。

或牟薩羅(或曰牟婆羅此云紫色寶)。

哮吼(哮呼教反吼呼口反)。

把(補瓦反)。

洞然(洞徒弄反韻圃稱洞徹也謂通徹火然之狀也字或冝作烔烔音徒東韓詩傳曰烔謂燒草傳火焰盛也)。

*** 經卷第五十二　如來出現品之三

優波尼沙陀分(巳見第十七卷)。

鼓揚海水(鼓公戶反說文曰皷擊也字從支不從皮也)。

則便謝(王逸注楚辭曰謝去也謂神識去身也)。

積同須彌(說文曰積聚也謂堆聚聚音疾喻反)。

如乾草積(積即賜反鄭玄注周禮垖小曰委垖大曰積積字從廾者俗也)。

*** 經卷第五十三　離世間品第四十八之一

知諸稱謂(稱昌孕反稱順也漢書音義云謂者指趣也今謂於法門意趣皆隨順知也漢書又曰謂名稱
也事宜也謂凡諸事物知其名目識其所宜皆日稱謂也)。

知諸制令(令力政反制謂禁制令謂法令也)。

長嬰疾苦(嬰於征反漢書曰嬰繞也謂常為疾苦之所纏繞也)。

*** 經卷第五十四　離世間品之二

啟一切眾生心意(玉篇曰啟開也古體作君也)。

間無空處(間古閑反謂中間也)。

*** 經卷第五十五　離世間品之三

善言開喻(漢書音義曰喻曉也蒼頡篇曰喻諫也)。

打棒屠割(棒字正宜作棓或亦為抙今經本作棒字乃是榛之棒非打棓字然後有從手邊作奉者
乃是棒持之字轉遠經意也廣雅日棓􃴘也又有木邊作咅者即曰棓杖之棓字體也)。

誓期自勉(鄭注禮記曰勉猶勤也玉篇曰自勸強也)。

撾打楚撻(撾陟苽反撻他沫反說文曰撾箠也鄭玄注周禮箠擊也楚荊杖也又注周禮曰撻猶杖之荊
也撾字從木古體作𥬲)。

挑(天彫反)。

或級其頭(漢書衛青霍去病傳第二十五云斬首三千一十七級顏師古曰本以斬敵一首拜爵一級故
即因謂斬首為級亦即又名生獲一人為一級也珠叢曰斬首一名為級也)。

無央數劫(央於良反王逸注楚辭曰央盡也)。

*** 經卷第五十六　離世間品之四

迫隘(隘於芥反玉篇曰迫猶逼也隘狹也夫狹窄必相逼)。

無所觸嬈(嬈乃了反三蒼曰嬈擾也孔安注書曰擾亂也說文曰擾煩也)。

悉稱(稱昌孕反愜可也又爾雅曰稱好也郭璞釋云事稱人意皆好也)。

補特伽羅(此翻為數取趣謂數造趣因數取趣果也舊翻為人隨方語便非正刻字譯)。

心恒顧復(已見第二十三卷也)。

嬉戲(嬉許其反切韻稱嬉遊也)。

*** 經卷第五十七　離世間品之五

得預(預餘茹反珠叢曰凡事相及曰預字古作與也)。

菩提薩埵(依佛地論云親光菩薩以三義釋菩提薩埵具如彼論中)。

不㢮(㢮式爾反論語云君子不㢮其親孔安注曰㢮易也韋昭注漢書曰㢮廢也郭璞注尒雅曰㢮放也鄭玄注禮
記曰㢮棄也此中經文含於多義故具存之也)。

無險詖故(已見第四卷中)。

自心憺怕(憺徒敢徒濫二反怕普白反王逸注楚辭曰憺安也廣雅曰怕靜也憺字又作倓澹一體
也)。

慣習(慣古患反案諸字書正冝作慣有作串字者謬)。

癡㲉(㲉苦角反有從殸下作卵者不是字也)。

*** 經卷第五十八　離世間品之六

殘毀(蒼頡篇曰殘傷也)。

無中息(中陟仲反)。

難處受生(難那幹反難處謂八難中生也)。

捨一切烏波提涅盤法(烏波此翻為有提云苦也謂三乘所得無餘涅盤未離變
易行苦隨故有餘涅盤及諸外道所計涅盤並未離三苦故法即涅盤或通教等菩薩於彼悉捨故云捨一切有苦涅盤
法也一)。

樂法樂義以法為樂(此中三箇樂字初二音五教反後一音郎各反)。

如虹蜺色(虹古巷胡公二反蜺研奚反蔡雍月令曰虹螮蝀也謂陰陽交接之氣而著之形色雄者曰虹
雌者蜺也)。

無主無待(爾雅曰待須也謂凡事相須待藉於他今此謂求緣無作即是云得義也)。

無著無行(行遐庚反)。

無有瘡疣(疣有鳩反廣雅曰疣腫也說文曰疣贅也謂賸聚肉也贅音支銳反疣字又作肬也)。

瘢痕(瘢薄寒反痕戶恩反)。

解因自悟(因由也言辟支悟於苦無常但由自觀緣生克證不依師受故立其名為獨覺是也)。

而強為說(強其兩反)。

志尚涅盤(顏注漢書曰尚崇也)。

求其罪舋(舋許覲反玉篇曰舋謂有禍兆也)。

或以妙義授非其人(顏注蕭望之傳曰將非其人者言不才之人也才謂有器量者也)。

嚬蹙不喜(嚬脾仁反蹙子六反玉篇曰嚬蹙謂憂愁不樂之狀也賈注國語曰嚬近毛詩傳曰蹙促也言
人有憂愁則皺撮眉額鼻目皆相促近也又案說文渡水向岸水文叢亦為之頻蹙然憂愁之頻頻下著卑今從省之不
用也經本有傍安口者俗)。

伺其過失(伺相吏反鄭玄注周禮曰伺猶察也玉篇曰伺侯也方言曰伺視也自關而北凡竊相視謂之
伺也)。

頑佷(很何墾反左氏傳曰心不則德義之經曰頑也杜注左傳曰佷戾也說文曰佷不任從也佷字正體從彳今從
亻者俗也)。

我慢所吞(吞他痕他賢二反廣雅曰吞滅也)。

醒悟(醒桑形桑逕二反也)。

天魔波旬(具云提婆魔囉播裨言提婆者此云天也磨囉障㝵也播裨罪惡也謂此類報生天宮性好勸
人造惡退善令不得出離故也)。

悉知將有(廣雅曰將欲也當也)。

徙置(徙仙紫反蒼頡篇曰徙移也鄭玄注考工記云置猶著於地也置字本從冈下直今從覀者俗也)。

侍衛(蒼頡篇曰侍從也毛詩傳曰侍近也言側近也言側近左右扶侍之也王弼注易曰衛護也)。

*** 經卷第五十九　離世間品之七

免濟(免民辯反杜注左傳曰免脫也毛詩傳曰濟渡也言今物脫苦渡難也)。

欣慰(廣雅曰欣喜也毛詩傳曰慰安也言歡喜則心安也)。

圖書卵璽(鄭玄注周禮曰圖畫也璽印也蔡雍獨斷曰天子之璽以玉螭虎劒古者尊卑共之月今曰秦
已前諸侯鄉大夫皆曰璽自茲已降天子獨稱諸侯不敢用也秦王子嬰上高祖傳國璽文曰受命於天帝壽永昌此
即章古名璽節今謂升撿文也螭字音勅支反)。

弧矢劒戟(弧戶孤反矢式耳反戟居迸反說文曰弧木弓也考工記曰弧猶孤也謂往多而來􃴙也易曰
剡木謂之矢即箭也戟有三枝枝皆兩刃或中有小字名雄戟或有戟矢字又作𠂕)。

􃙡弈嬉戲(嬉許其反愽字正冝從竹說文曰簙謂局戱云簙十二棊也杜注左傳曰弈圍碁也切韻稱嬉
遊也)。

親戚(戚千歷反孔安注書曰戚近也顧野王曰近所以為親也毛詩傳曰相親曰戚戚字正冝從豎心經本作戚者
俗也)。

能忍劬勞(劬具虞反毛詩傳曰劬勞病苦也勤勞倦猶病苦也)。

正法味盈洽(洽侯夾反杜注左傳曰盈充也玉篇曰洽濡也濡溼潤也)。

菩薩無礙乘巾之出三界(乘食證反乘謂車馬通稱巾謂服乘之名案周禮
也車氏即掌駕之官主當嚴乘故鄭玄注云巾猶衣也衣音於紀反謂莊飾衣帶之也珠叢曰以衣被車謂之巾也此
則文言尚簡名有影略故以巾車之言當乘車之謂亦猶設席之名以目食客也)。

宴默(宴於見反漢書音義曰宴安居也默靜也)。

晈鏡(言曰皎明也廣雅曰鏡照也又可皎然如鏡故曰皎鏡也)。

馳逐(廣雅曰馳奔也玉篇曰逐馳駈也)。

種德(種之用反謂種植功德也)。

菡萏花(菡胡感反萏徒感反說文曰芙渠花未發者為菡萏已發者為芙蓉也漢書音義曰菡萏豐盛之貌
也菡蓞二字玉篇作蓞𧂄字書作菡菌說文作莟蓞也)。

娛樂(杜注左傳曰娛樂也樂即可樂故曰娛樂)。

*** 經卷第六十　入法界品第三十九之一

室羅筏國(舊云舍衛國。具稱室羅筏悉底。此翻為好道或曰聞物。此乃城名非是國號。以其城中多出人
物好行道德。五天共聞故曰聞物。或曰室羅筏悉底者。此云聞者城。西域俗聞傳記云。昔於此處有一老仙。修習仙道。後
有少仙從其受學厥號聞者。老仙歿後少仙建立此城。即以少仙之名為其城稱。然國都號為憍薩羅。但以就勝易彰故
城取國號耳也)。

逝多林(逝多梵言也或曰制多或云祇陀此翻為勝即太子名當欲造此寺時須達長者買園太子出樹故
曰逝多林也)。

䐡藏菩薩(案此菩薩名䐡䐡即是肶䐡之䐡字冝從肉也)。

師子頻申三昧(杜注左傳曰頻急申展也四體之拘急所以解於勞倦故曰頻申也表此三昧
能申展自在無碍法界解脫障碍拘急勞倦故喻名耳此或全是梵言如刊定記也)。

危樓迴帶(迴胡項反鄭注禮記云危高也爾雅曰迥遠也言高樓險絕似空中之遠卦也)。

棟宇(棟都弄反爾雅曰棟屋􃜴也􃜴即屋脊也􃜴音於靳反)。

階墀軒檻(墀直尼反玉篇曰階謂登堂之道也說文曰墀謂以丹塗地即天子丹墀也韋昭注漢書曰軒
檻上板也王逸注楚辭曰縱曰檻橫曰楯顧野王曰謂殿上拘欄也)。

階隥欄楯(隥多鄧反楯食尹反隥級道也王逸注楚辭云縱曰欄橫曰楯楯間子謂之櫺也隥字又作嶝
也)。

湍激洄澓(湍吐官反激古歷反洄音迥澓音腹說文曰湍疾瀨也淺水流於砂上曰湍也水文疑也爾雅
疾急曰激也三倉曰水轉曰洄也澓深也謂洄澓之處其水必深也)。

芬敷(芬麩雲及郭璞曰芬謂香氣和調也小雅曰敷布散也)。

舍利弗(具云奢唎補怛羅言奢唎者此云鶖鷺鳥也補怛羅者此云予也此尊者毋眼黑白分明轉動流似
鶖鷺眼故時共號為奢唎也其尊者依毋得名故云鶖鷺子舊翻為身子者謬也梵本中呼身為設利羅故知懸別)。

大目揵連(揵渠焉反大目揵連者此云採菽氏即此尊者母姓又以尊者有大神通即將二事為號也然
母族採綠豆仙之苗裔也)。

摩訶迦葉(具云摩訶迦葉波言摩訶此云大也迦葉波此云飲光也此尊者上古先祖是大仙人身有光
明而能吞蔽燈火之光明時人異之號曰飲光仙人因此標其氏族焉又以尊者有頭陀大行故時與其大飲光名耳)。

離波多(此云所供養也)。

須菩提(此云善現亦曰善實舊云善吉者非也)。

阿㝹樓馱(正云阿尼嚕多此云無滅也)。

難陀(此云歡喜也)。

劫賓那(此云黃色也謂此尊者上祖是黃頭仙人因為族此則氏族為名也)。

迦旃延(迦旃者一宗之姓氏也延此云胤也言此尊者是彼種族之後胤耳)。

富樓那(具云富樓那彌多羅尼子言富樓那者此云滿也彌多羅者此云慈也滿慈是尊者母稱子即尊者
自身從毋立名故名滿慈子也)。

不能遊履(履字有本作屬者謬勘梵本定訖)。

舉體燋然(劉兆注儀禮曰舉畢也盡燋言舉體燋者遍體也)。

烏鷲(郭璞注山海經曰鷲音就謂即鵰也說文鷲鳥黑色而多子也)。

瞖膜(瞖於計反文字集略曰瞖目障也經翳膜有從羽作者非所用也)。

捕獵放牧(牧亡福莫六二反三蒼曰牧養𩚅也)。

振䘏(振之刃反䘏須聿反鄭注禮記云振救也又注周禮曰䘏憂貧也振字古體作挋有本作賑賑給之義也䘏字
說文云憂䘏從心䘏少從阝爾雅通用今案諸書依說文從卪為勝也)。

均贍(均居春反贍市燄反小雅曰贍足也言均平皆使得足也)。

舉世(杜注左傳曰舉皆也言世皆不能測也)。

孰有(爾雅曰孰誰也經本有加歷火者非此用也)。

凡夫嬰妄惑(廣雅曰凡輕也案夫猶人也嬰繞也言輕庸之人為虛妄惑障纏繞也)。

難稱(稱尺陵反鄭注禮云稱猶言也廣雅稱譽也字正體從立人今多從禾也)。

欽歎(欽去今反孔安注書曰欽敬也)。

曉悟(廣雅曰曉說也說音書睿反說文曰悟覺也聲類曰悟解也言說化令覺也)。

*** 經卷第六十一　入法界品之二

因陀羅網(因陀羅者此云帝也帝謂帝釋網謂帝釋大衙殿上結珠之網其網孔相望更為中表􃴚相圍
遶之作主伴同時成就圍繞相應也)。

舟(章由反舡也)。

明練(珠叢曰鎔金使精曰鍊煮絲令熟曰練也今謂善知儀式分明也)。

君慧比丘(梵本中云因陀羅末底比丘言因陀羅者此云君也未底慧也言比丘智慧比餘比丘最尊如
君故曰君慧也)。

*** 經卷第六十二　入法界品之三

娑羅林(娑羅者此云高遠以其林木森端出於餘林之上也舊翻云堅固者誤由娑羅之與婆羅聲勢相近
若呼堅固即轉舌言之若呼高遠直爾稱之耳也)。

須達多(此云善結施無依怙者舊云給孤獨者是也)。

婆須達多(此云財施或云有善施行也)。

威光赫弈(赫許格反弈移益反廣雅曰赫赫盛也弈弈明也赫字文作䓇弈字經本亦下著廾者簿弈字
也)。

徽纆(徽許韋反纆莫北反廣雅曰徽束也珠叢曰纆繩索也受經義謂以繩索束縛難可解也)。

􃴛勒(􃴛鄙媚反說文曰勒謂馬頭鏣銜也)。

憍盈(玉篇曰盈懈也緩也謂憍恣懈怠慢緩也)。

令我載此乘(乘食證反王逸注楚辭曰載乘也乘音繩)。

茵蓐(茵於真反蓐如欲反毛詩傳曰茵虎皮也玉篇曰以虎皮為蓐曰茵字又作鞇郭注爾雅曰蓐席聲類曰蓐薦
也案茵蓐二字若以草為之者字即從廾若以皮為之者字即從革其蓐字從衣者葢是通用也)。

覉鞅(羇居冝反鞅於兩反王逸注楚辭曰羇謂絡馬頭鞅謂約牛頭繩也)。

周挍(周匝莊挍故言周挍也)。

四維(廣雅曰維隅也隅即角也)。

玩好之物(玩五段反孔安注書曰玩戲弄也謂戲弄之具也)。

等祐一切(鄭注禮云等齊也周禮曰祐助也謂普皆齊等以福助之祐字古作佑𨳾也)。

頗有(頗普歌反廣雅曰頗少也少猶希也有呼頗音為叵者甚誤)。

因陀羅尼羅(因陀羅者此云帝也主也尼羅青也寶青色寶中最尊也第一故曰青主也)。

芬敷布濩(濩音護顏注漢書曰布濩猶言所露謂於缺露之處皆遍布也芬敷如上護字經本有從言
作者謬也)。

辯析(析蘇歷反漢書音義曰辯別也析分也析字有作柝者俗)。

深入法旋澓(旋徐攣反澓浮福反切韻稱旋洄也三蒼曰澓深也謂流水下有深穴則令水洄也經本
從方者音徐緣反切韻稱還也)。

行至楞伽道(楞伽者具云楞求羅伽西域山名在南天竺南界近海岸)。

激電(激經歷反說文曰激疾波也謂電光急速如波迅速)。

剎那羅婆牟呼栗多(仁王經云九百生滅為一剎那九十剎那為一念案俱舍論等謂時
之最少名一剎那一百二十剎那名一怛剎那六十怛剎那名一羅婆三十羅婆名一牟呼栗多三十牟呼栗多為一晝
夜也)。

國名達利鼻荼(荼除加反其國在南印度境此翻為銷融謂此國人生無妄語出言成呪若隣
國侵迫但共呪之令其滅亡如火銷膏也)。

彌伽(此云能降伏或翻為雲也)。

*** 經卷第六十三　入法界品之四

市肆(崔豹古今注曰肆陳也謂貨鬻物也)。

善財言唯(唯營癸反孔安注書曰直曉不問曰唯也郭注禮曰唯恭於諾也諾謂敬訊也)。

遽即下(遽渠預反賈注國語曰遽疾也玉篇曰遽急也)。

則為不斷(為于危反廣雅曰則即也為猶是也下諸句並準此)。

菩薩為一切眾生恃怙(恃時止反怙胡古反韓詩傳曰無父何恃恃負也無母何
怙怙賴也案經義菩薩於眾生如父母慈威兼濟常為倚賴也)。

長者(風俗通曰春秋之末鄭有賢人著書一篇號鄭長者謂年長德艾事長於人以之為長者也)。

涕泗悲泣(涕音體泗音四毛詩傳曰自目曰涕自鼻曰泗也崔晧注漢紀曰淚下無聲曰泣也)。

拔猶預箭(爾雅曰猶獸名也其形似麂善登木性多疑慮常止山中忽聞有聲恐人來害即豫上樹久無
方下須臾又上如此非一故謂不決多猜慮者為猶豫焉或曰隴西時俗呼犬子為猶犬隨人行喜豫在先行人未至却
來迎候因謂心所不決為猶豫也今案論中猶豫即是疑煩惱攝而於善品不能進故此須拔也)。

坦蕩自心(論語曰君子坦蕩蕩小人長戚戚鄭玄曰坦蕩蕩寬廣貌戚戚多憂懼)。

有一國土名摩利伽羅(未譯)。

梵行之道(梵謂梵摩具云跋濫摩此云清淨也又葛洪字苑曰梵淨也)。

衝(昌容反)。

優婆夷名休捨(休捨具云呼舍羅此云希望亦曰意樂或曰滿願滿眾生希望意樂故也)。

咨嗟戀慕(咨音諮孔安注書曰咨嗟也玉篇曰咨嗟嗟歎也鄭箋詩曰咨嗟歎美沈也)。

想其容止(容謂容儀止謂行止)。

*** 經卷第六十四　入法界品之五

善知識者是我師傅(傅府遇反。師傅者尚書周官有三公三孤。言三公者謂太師太傅太
保。師謂天子所師。傅謂傅相天子。保謂保安天子於德義。此公之位佐王論道以經緯國事和理陰陽有德行者乃堪也。
三孤謂少師少傅少保。孤特也言卑於三公。尊於六卿。持置此三人也。玉篇曰傅猶於附如以脂粉塗附於面益乎
姿質也。今案所喻雖舉師傅義通於保。謂求道者得善友益已猶天子有三公三孤佐弼之)。

毘盧遮那摩尼寶(此云光明遍照如意寶)。

𠒎鴈(𠒎伏趺反似鴨而小謂之𠒎也)。

俱枳羅鳥(枳經以反其鳥未詳也)。

寶多羅樹(多羅樹者形如此方椶櫚樹其葉繁密此中然是勝寶所成也)。

徐搖(徐緩也搖動也)。

挾閣(挾弦葉反)。

阿盧那香(阿盧那香者此云赤色也)。

挂(古賣反又作掛也)。

釧(昌戀反)。

耳璫(璫得郎反釋名云穿耳施珠曰璫也)。

婆樓那天佛(婆樓那者此云水也)。

國土名那羅素(那羅素者此云不懶墮也)。

仙人名毘目瞿沙(毗目瞿沙者具云毗沙摩烏多羅涅盤瞿娑言毗沙摩者此云無怖畏也
烏多羅者最上也涅盤瞿娑者出聲也)。

鮮榮(鮮斯然反玉篇曰鮮明也釋名曰榮猶榮榮然照明之貌也)。

婆吒羅樹(其樹正似此方楸樹也然甚有香氣其花紫色也)。

尼拘律樹(其樹葉如柹葉子似枇杷子子下承蒂如柹然其種類耐老於諸樹木最能高大也)。

領徒一萬(孔安注書曰徒眾司馬彪注莊子曰徒謂弟子也)。

編草(編蒲典反蒼頡篇曰編織也珠叢曰取物交織謂之編也字又作辮)。

髻環垂鬢(髻環謂盤髻如環垂環至鬢故云也)。

夷險道(孔安注書曰夷平也方言曰險高也)。

險易(易羊豉反玉篇曰險阻也郭璞注爾雅曰易平也言道路或險或平耳也)。

阿庾多(庾逾主反阿庾多者當此方一兆之名也)。

那由他(或曰那庾多當此方一億名也)。

聚落名伊沙那(伊沙那者此云長直也)。

離諸難難(上難字那幹反謂入難也下難字音那乾反謂艱難也)。

伊那跋羅龍王(伊羅者樹名此云臭氣也跋羅此云極也謂此龍住昔由損此極臭樹葉故致
頭上生此臭樹因即以為名耳)。

難陀優波難陀(難陀此云歡喜優波此云近也)。

*** 經卷第六十五　入法界品之六

脣口丹潔如頻婆菓(丹赤也潔淨也頻婆菓者其菓似此方林檎極鮮明赤者)。

於河渚中(渚支與反爾雅曰水中可居者曰洲小洲曰渚小渚曰沚小沚曰坻人所居曰潏沚音止坻音
遲潏字決述二音也)。

商估(估公戶反鄭玄注周禮曰行賣曰商坐賣曰估估字又作賈也)。

貯(張呂反)。

福德淵(淵烏玄反說文曰水洄曰淵毛詩傳曰淵深也今謂福德深奧也)。

挍飾(為飾故云挍飾也)。

鵝王羽翮(翮莖隔反珠叢曰翮謂鳥羽之本也)。

憩止(憩去例反珠叢曰憇息也)。

稟善知識(稟彼錦反孔安國注書曰稟受也字從米㐭聲古文作㐭也)。

靡不周贍(贍市焰反珠叢曰靡無也賈注國語曰周備也漢書音義曰贍足也)。

*** 經卷第六十六　入法界品之七

游福德海(游似由以周二反說文云浮於水上也今此喻言爾)。

遽即往詣(遽渠預反賈注國語曰遽疾也玉篇曰遽急也)。

何緣致此清淨眾會(致陟利反顏注漢書曰致謂引而至之也)。

不憚(憚唐幹反鄭箋詩曰憚難也謂急難辛苦也難音那幹反)。

雉堞崇峻(雉直爾反堞徒協反公羊傳曰五板為堵五堵為雉百雉為城何休注曰二萬尺也周十一里
三十三步二尺公侯之制也禮記曰天子千雉葢受雉之城千百七十雉子男五十雉天子周城諸侯千城千城者缺其
南面以受過也杜注左傳曰堞女牆也崇高也堞字又作𡍕也)。

風黃淡熱(文字集略曰淡為胸中液也騫師注方言曰淡字又作痰也)。

辛頭波羅香(辛頭者河名也謂即阿耨達池西面金牛口出水流入信度國者是也波羅此云岸也謂
其香生彼河岸故以出處為名耳)。

阿盧那跋底香(阿盧那者此云赤色跋底者有也或云極也謂此香極有赤色堪以染緋色甚
鮮明故因名耳也)。

烏洛迦栴檀香(烏洛迦者西域蛇名其蛇常患毒熱投此香樹以身繞之熱毒便息故因名也
或曰此蛇最毒螫人必死唯此旃檀能治故以為名耳)。

城名多羅幢(多羅者義翻為明淨或曰精等明淨也說昔有王名明淨眼憧創建此城故從立名耳)。

怡暢心(怡與脂反毛詩傳曰怡悅也漢書集注暢通)。

撫其孤弱(撫麩禹反漢書集注曰撫慰也鄭注周禮曰撫按也杜注左傳曰撫恤之也)。

阿那羅王(此云無猒足也或云普可畏聲言其王可畏聲名普遍諸國也)。

以為其臍(臍字宜從肉經本有作齊者謬也)。

十萬猛卒(卒作沒反方言曰南楚東海之間呼隸人給事者謂之卒也)。

褊(方緬反字冝從衣作)。

攘臂瞋目(攘如羊反孟子曰攘臂而下車顧野王曰攘謂除去衣袂而出臂也袂音彌勵反袖也)。

挑(天彫反)。

曾不顧懼(廣雅曰顧眷也言不眷戀身命怖懼死也)。

命之同坐(廣雅曰命呼也)。

承旨(玉篇曰旨意也)。

富贍斷其所作(斷都管反說文曰斷截也孔安注書曰斷絕也)。

靡不該練(珠叢曰靡無也廣雅曰該咸也包也小雅曰該備也珠叢曰鎔金曰鍊煮絲令熟曰練也該字
又作䀭練字鎔金從金煮􂋧從􂋧或從散水也)。

伊羅婆拏大象王(伊羅謂伊陀羅即帝釋名也婆孥云出聲也言此大象時出美聲娛樂帝
釋也或曰伊謂能出也羅婆拏聲也娛樂如前說)。

修臂(毛詩傳曰修長也案玉篇修飾修長字皆從彡唯晡脩字從肉也)。

如漁(漁御居反疑據二反說文曰漁捕魚也字又作𩼪􂙴二形也)。

㧌動(㧌呼高反攪也)。

城名無量都薩羅(都薩羅者都謂都羅此云喜也薩羅此云出生也言此城中出生無歡
喜之事故名也)。

*** 經卷第六十七　入法界品之八

廛店隣里(廛除連反鄭注禮曰廛謂市物邸舍也謂停估客坊邸也尚書大傳曰八家為隣三隣為朋三
朋為里五里為邑此虞夏之制也廛字經本從厂作者謬也)。

巖􃴜(巚魚偃反說文曰巖峯也郭璞注爾雅曰巚謂山形如累重甑也字或作囐)。

鬻香(鬻與六反玉篇曰鬻賣也賣鬻從每羹鬻從米)。

摩羅耶山(具云摩利伽羅耶其山在南天竺境摩利伽耶國南界而因國以立山名其山中多出白旃檀
木也)。

香名先陀婆(先陀婆此云名鹽其香似之故以名耳)。

船師名婆施羅(此翻為自在也)。

部多宮(部多此云自生謂此類從母生者名夜叉化生者名部多也)。

晨晡(尒雅曰晨早也玉篇曰脯伽申也)。

晷漏延保(晷音軌李善注文選曰晷漏曰影也細分晷與漏別故周禮云表長八尺夏至曰晷長六
寸日益南晷益長也文字集略曰漏刻謂以筒受水刻節晝夜百刻)。

理斷(斷都亂反鄭注禮記曰斷決也)。

良久(玉篇曰良猶長也長對於短非蹔時也)。

國名輸那(輸音暑借上聲呼正曰輸羅此翻為勇猛也)。

城名迦陵迦林(以義翻之名相􂑋諍時此據因􂑋諍建國立名)。

波利質多羅樹(具云波利耶怛羅拘毗陀羅此云香遍樹謂此樹根莖枝葉花實皆香普能遍
熏忉利天宮)。

迦隣陀衣(細錦衣也)。

迫窄(窄側格反玉篇曰迫猶逼也廣雅曰迫狹也窄隘也窄字經作迮者俗也)。

婆樓那天(此云水天也)。

良沃田(良善也顏注漢書曰沃溉灌也言其土地有溉灌之利)。

菴羅林(菴羅果名狀貌似此方㮈其味如梨也)。

婆須蜜多(此云世友亦曰天友或云寶亦曰財)。

*** 經卷第六十八　入法界品之九

脣吻(吻無粉切蒼頡篇曰吻謂脣兩角頭邊也)。

蹈彼門閫(蹈徒到切閫苦本切說文曰蹈蹋也閫門限也閫字又作梱也)。

居士名鞞瑟胝羅(此翻為纏裹也或曰包攝謂現廣大身可以含容國土也胝字上聲呼之)。

彌勒(具云昧怛􂗩曳此翻為慈氏也)。

山名補怛洛迦(此翻為小花樹山謂此山中多有小白花樹其花甚香香氣遠及也)。

泉流縈映(縈於營切珠叢曰縈卷之也字指曰映不明也按經意言泉流交絡互相纏絡互相隱映故曰
縈映也映字經本有作月邊英者葢是胸臆)。

樹林蓊鬱(蓊烏孔切玉篇曰蓊鬱謂草木茂盛也蓊字漢書相如傳從竹下作翁也)。

遷移(遷匕延切鄭注禮曰遷猶變改也毛詩傳曰遷猶去也)。

城名墮羅鉢底(此翻為門主或曰有門謂古者建立此城王之號也)。

殼(苦角切經本有作㲉者元不是字也)。

迦毘羅城(具云迦比羅皤窣都言迦比羅者此云黃色也皤窣都者所依處也謂上古有黃頭仙人依此
處修道故因名耳)。

夜神婆珊婆演底(具云婆傘多婆演底言婆傘多者此云春也婆演底主當也謂於春時此
神主當守護眾生及諸苗稼也或曰婆羅婆薩那此云依止無畏謂與眾生作依止處令離怖畏又中天竺本云跋僧多
此云春生謂能生物善故借喻名耳)。

佇立未久(佇除呂切李善注文選云佇立貌也郭璞注爾雅曰佇企也謂舉足竦望有所敬待也)。

方隅(隅語俱切鄭玄注考工記日隅角也方謂四方隅謂四維也)。

慞惶(慞諸羊切切韻稱慞懼也三蒼曰惶恐也)。

為作靈藥(靈謂神靈也)。

藤羅所罥(藤但登切羂古泫切切韻稱卦也藤性緣物自織成羅也)。

欲度溝洫(溝古侯切洫許域切苞氏注論語曰方里為井井間有溝溝深四尺十里為城城間有洫洫廣
深八尺也)。

令諸世事悉得宣敘(爾雅曰宣示也說文曰敘次第也言顯示得其次第也)。

盜塔寺物(塔具云窣堵波謂置佛舍利處也寺名依梵本中呼為鞞訶羅此云遊謂眾生共遊止之所也
三蒼曰寺館舍也館舍與遊義稱相近耳又風俗通曰寺司也匡之有法度者也今諸侯所止皆曰寺也釋名曰寺嗣也
治事者相繼嗣於內也今若以義立名則佛弟子助佛楊化住持正法同後三說若直據梵本敵對而翻則如初釋也)。

夜久眠寐(寐彌利切毛詩傳曰寐寢也玉篇曰寢謂偃臥熟也)。

勸喻(蒼頡篇曰喻諫也)。

*** 經卷第六十九　入法界品之十

遽發是念(遽渠慮切玉篇曰遽急也)。

被大精進甲(被皮義切)。

悉苦無味(味猶樂也言皆是苦無可樂戀)。

捶(之蘂切說文曰捶杖擊也按捶字說文從手玉篇從木聲類從竹耳)。

其心泰然(珠叢曰泰通也凡離憂塞者心則通暢耳)。

為現不樂世間欲樂(上樂字五教切下樂字即各切)。

嬰妄想(漢書集注曰嬰繞也加也言為妄想之所纏繞也)。

得此解脫其已久如(久謂久近如謂如何故維摩觀眾生品云舍利弗問天曰天止此室
其已久如答曰如耆年解脫舍利弗言止此久耶天曰耆年解脫亦何如久今准此文久如即是久近如何之問辭也)。

嬪御有十億(嬪婢人切賈注國語曰妾御曰嬪毛詩傳曰嬪婦也鄭注禮云嬪謂婦人有法度者之稱
也周禮有九嬪教九御蔡雍曰天子凡衣服加於身飲食入於口妃妾接以寢皆日御御之所親愛則曰幸也)。

我時尋覺(杜注左傳曰尋續也)。

金剛臍佛(臍字從肉)。

*** 經卷第七十　入法界品之十一

不藉耕耘而生稻梁(耘于君反梁呂羊反毛詩傳曰耘除草也說文曰梁米名也耘字經
本作芸者乃是芸臺菜字非此所用梁字或亦從禾也)。

良臣猛將(將即亮反謚法曰小心敬事曰良順理習善曰良今謂止私存國曰良臣謀而後勇曰猛將)。

中夭(中張仲反夭於矯反孔安注書曰少喪曰夭也)。

陵蔑他人(蔑莫結反蒼頡篇曰陵侵也玉篇曰陵慢也鄭箋詩曰蔑輕曰陵說文單作夌又有從心作者
俗通用)。

眾景奪曜(說文曰景光也曜照也曜字又從光也)。

大臣輔佐(佐臧箇反鄭注禮曰輔助也佐副也言臣之於君有副助變理之用也)。

無高倨心(倨居御反杜注左傳曰倨慠慢也鄭注禮曰倨不敬也)。

*** 經卷第七十一　入法界品之十二

受種種如來命(鄭箋詩曰命教令也)。

高七多羅樹(多羅樹似此方椶櫚樹然西域者其高例十丈餘故經中取為定量)。

波頭摩花(或曰鉢蹋忙此翻為赤蓮花也)。

覺悟(覺古貌反字又作寤)。

*** 經卷第七十二　入法界品之十三

蓮花覆合(覆撫目反還也復也)。

罷遊觀時(罷蒲架反玉篇曰罷止也休也)。

杵破(杵昌與反打也字宜從手其掊杵字從木)。

苗稼不登(馬融注論語曰樹五穀曰稼也小雅曰登昇也謂穀收則可昇場耳也)。

枯槁(槁苦老反說文曰槁木枯也鄭玄注周禮曰槁木乾也槁正宜作槁其槁音苦倒反杜注左傳曰槁乃勞義非
經所用)。

衣裳弊惡(弊毘例反說文曰衣敗為弊玉篇曰㡀與敝同上杜注左傳曰敝衰壞之也)。

皴裂(上七倫反下力哲反)。

牀榻(榻他答反)。

仁慈孝友(釋名曰仁忍也好生惡殺善惡含忍也爾雅曰善事父母為孝善事兄弟為友也)。

瞻奉撫對(撫芳武反瞻視也奉承也漢書集注曰撫慰也恤也對謂抵對)。

婬佚(佚夷曰反蒼頡篇曰佚惕也樂也惕音蕩)。

枯涸(涸何各反廣雅曰涸盡也)。

油雲被八方(孟子曰天油然興雲沛然下雨則苗浡然而長也毛詩音義曰油雲春雲也言能潤澤萬
物也)。

大王臨庶品(鄭玄注周禮曰臨尊適卑賈注國語曰臨治也治謂治理也庶眾也品類也)。

暴虐(暴蒲報反玉篇曰暴陵犯也虐災也)。

刑獄皆止措(措倉固反鄭玄注考工記曰措猶置也置謂廢也)。

殘害(顏注漢書曰殘謂多所殺戮也蒼頡篇曰殘物切也)。

大豚(豚徒魂反方言曰豚豕子也)。

僉然備(僉七廉反尒雅曰僉皆也廣雅曰僉同也備具也)。

入池自撫鞠(鞠居六反王逸注楚辭曰撫持也鞠謂撮之也撮音麤括反鞠字正宜從手)。

夜叉(此云祠祭鬼謂俗間祠祭以求恩福者舊翻為捷疾鬼也)。

毘舍闍(此云噉人精氣鬼也)。

中宵(中張仲反宵相遙反宵夜也)。

*** 經卷第七十三　入法界品之十四

宿植(植丞力反蒼頡篇曰植種也)。

囹圄(囹歷丁反圄魚舉反鄭注禮曰囹圄所以禁守繫者若今之別獄也說文曰囹圄謂周之獄名也)。

榜笞(榜普庾反笞勅之反字書曰榜捶也說文曰笞擊也榜字宜從手也)。

臏割(臏蒲忍扶忍二反大戴禮曰人生暮而臏生然後行也說文曰臏膝骨也尚書大傳曰決關梁踰城郭而路盜
者其刑臏顧野王曰謂斷足之刑即呂刑之䠊周禮之則類也字宜從骨經本從月作者俗)。

寬宥(宥云救反杜注左傳曰宥赦也)。

盜入宮闈(闈于歸反爾雅曰宮中門謂之闈其小者曰閨小閨曰閤也)。

王之寶祚(祚才故反寶謂大寶書大寶位玉篇曰祚位也)。

赫然大怒(鄭箋詩曰赫然怒貌毛詩傳曰赫赤也謂人大怒則面色赤也)。

毀形降脫(降古巷反爾雅曰降下也謂下好服又可著惡衣服致也)。

拘留孫(具云羯羅迦寸陀此云所應斷已斷也)。

薩遮尼乾(薩遮此云有也尼乾者具云尼乾連陀言尼者不也乾連陀繫也謂此類外道裸形自餓以少
欲不為衣食所繫故也)。

御群生(孔安注書曰御治也謂治理之也鄭注禮云御勵也謂勸化之也)。

園林名嵐毘尼(嵐盧含反或曰流彌尼此云樂勝圓光是皆天女之名因來此處遂以其處名
耳)。

*** 經卷第七十四　入法界品之十五

被求一切智堅誓甲(被皮義反著也)。

傳來(傳除線反字從叀不從甫)。

果從兜率(玉篇曰界遂也)。

坑坎塠阜(坎口攬反塠都回反阜夫九反易曰坎陷也王逸注楚辭曰塠高土也爾雅曰高平曰陸大陸
曰阜塠字又作堆也)。

瓦礫荊棘株杌(礫零擊反說文曰小石曰礫也荊棘草穢通語也說文曰株樹根也杌謂􂌷去
枝柯者也)。

畢洛叉樹(或曰畢利叉此云高顯謂佛於下降誕則謂高勝名顯人天故日高顯也或有處云佛於阿戍
迦樹下生者也)。

諸佛臍中(臍字從肉)。

釋種女瞿波(瞿波或曰瞿夷此翻為守護地也)。

*** 經卷第七十五　入法界品之十六

愛念情至(至猶極也)。

為其安立(為于偽反)。

十方無間(顏注漢書曰間空也謂無空隙之處也又音古閑反文紀傳注曰容也謂更無容受之處也)。

足趺隆起(小雅曰隆高也)。

身上分(分符問反)。

頰(兼􃀭反)。

鮮白(鮮相延反玉篇曰鮮明也)。

睫(煎葉反又作䀹)。

身上靡(靡亡彼反漢書拾遺曰靡傾也傾謂偃臥也)。

翊從(翊以力反尚書大傳曰翊輔也毛詩傳曰翊敬也字又作翼翼與翊義古別今通也)。

洪纖得所(纖相監反蔡雍注班固典則曰洪大也纖細也)。

修短合度(修長也鄭玄注周禮曰度謂尺丈之數也言其長短合折中之節度也)。

先太子行(先謂於先行也)。

諷詠(鄭注禮曰背文誦曰諷也)。

殞滅(殞為敏反聲類曰殞沒也)。

非其匹偶(偶吾苟反毛詩傳曰匹配杜注左傳曰匹敵也玉篇曰偶謂不奇隻也賈注國語曰偶對也玉
篇􂈀對之􂈀從耒偶尒之偶從立人)。

暫特假寐(寐蜜二反毛詩傳曰寐寢也詩曰假寐永勤箋曰不脫衣而眠謂之假寐也玉篇曰假寐衣
冠坐而眠熟也)。

為誰守護(護謂三護亦曰三監女人志弱故藉三護幼小父母護適人夫𦕓護今此通問故言誰也監護
之文經書懸合耳也)。

開剖(剖潘吼反玉篇曰剖破蒼頡篇曰剖析之也)。

巧斷(斷都亂反)。

冠以妙藏(冠古亂反)。

被以火燄(被皮義反)。

無譏醜(鄭注禮曰譏呵察也毛詩傳曰醜惡也言無可呵毀猥惡之事)。

天繒纊(繒疾綾反纊苦謗反說文曰繒帛也綿也小雅曰絮之細者曰纊也)。

芬馨(馨顯刑反郭注尒雅曰芬謂香氣調和也說文曰馨謂香之遠聞也)。

尊宿(宿謂舊也)。

下車步進(王逸注楚辭曰步徐行也進向前也)。

立佛支提(支提者具云制底耶謂於佛闍維處置墳及安佛所說經臺閣之名也此翻為積集謂是人天
積集無量福善之所也又或翻為生淨信處也)。

竟不可得(鄭牋詩曰竟終日)。

願得備瞻侍(說文曰備具也顧野王曰備謂預早為之也孔安注書瞻視也謂看視也)。

毛孔量(量力仗反謂分位也)。

*** 經卷第七十六　入法界品之十七

禦扞(禦魚舉反扞何旦友郭注尒雅曰禦謂禁制之也杜注左傳曰禦止也扞衛也蔽也蔽謂遮塞之也扞字聲類
作捍也)。

廓徹心城(方言曰張小使大謂之廓尒雅曰廓大也通俗文曰廓寬也說文曰徹通也此中經意謂以理
融事小遍法界故曰張小使大)。

嚴肅(毛詩傳曰嚴威也肅縮也縮謂齊限者令縮退也言其威德肅物)。

逐諸惡法(玉篇曰逐駈也)。

瑩徹心城(蒼頡篇曰瑩治也賈注國語曰徹明也說文曰徹通也今謂治理心城使其通達無所擁塞也)。

部分心城(分符問反謂有部類有分齊者也)。

羅剎鬼王(羅剎者具云羅剎婆此翻為可畏也言王者謂即毘沙門)。

悉達太子(悉達者具云薩縛頞他悉地地字應平聲呼言縛者此云一切也頞他事也悉地成也言其於
一切所應作事皆已成就)。

雖不踰本(字林曰踰越也)。

樓至如來(樓至具云嚕支此翻為愛樂也)。

造僧伽藍(具云僧伽羅摩言僧伽者此云眾也羅摩院也)。

營辦什物(顏注漢書曰什物謂為生之具也三蒼曰什聚也雜也吳楚之間資生雜具謂之什物有數十
事物為什物育數十事物為什物者此蓋少知之說也)。

拖(駄之輕聲)婆(婆之上聲)荼(荼之上聲)沙(史我反)縛(房我反)哆(哆之上聲)也(夷我反)
娑(娑之上聲)麼(莫我反)

眾峯齊峙(峙持止反廣雅曰峙止立也字宜從止有從山者謬也)。

他(他之上聲)奢(尸何反借音也)叉(楚我反)娑哆(娑桑紇反哆當我反)婆(婆之上聲)車(昌遮
反)娑麼(娑桑我反)訶婆(並上聲呼)縒(倉我反)伽(伽之上聲)吒(陟伽反)拏(搦可反)
娑頗(娑桑紇反)娑伽(並上聲呼)也娑(也夷我反娑字上聲呼之)侘(耻加反)

咸綜無遺(綜子貢反三蒼曰綜理經也謂整理經緯之都本也)。

蘊其深解(蘊於頓反杜注左傳曰薀慶也方言曰薀積也馬融注論語曰薀藏也)。

呪詛(詛側預反鄭玄注周禮曰詛謂祝使其敗露也)。

痊愈(痊匕緣反愈俞矩反郭象注莊子曰痊謂病除也玉篇曰病差曰愈字又作病)。

別知(別彼列反)。

珠貝(案西城以貝為錢故列在寶類)。

鷄薩羅(師子身毛旋文呼為鷄薩囉西域有寶旋文恰如師子毛旋形故從其為名耳也)。

城名婆怛那(具云難陀婆怛那言難陀者此云喜也婆怛那者增益也其國名南印度境內)。

*** 經卷第七十七　入法界品之十八

涸無量愛欲海(廣雅曰涸盡也謂令其竭盡也)。

杜絕諸惡道(賈注國語曰杜塞也說文曰杜塞閉也說文字乃作殿也)。

如濟客(毛詩傳曰濟渡也案客謂寄居之稱故採樵寄山濟渡寄水飲士寄醉賈人寄屋皆謂之客)。

重任(重直勇反任如禁反)。

傭作(傭與恭反作則各反玉篇曰傭謂伇力受直也穀梁傳曰作為也)。

低下(低丁奚反)。

旃荼羅(此云執暴惡人)。

犗牛(犗加邁反切韻稱犗犍牛也)。

舟艥(艥秦業資葉二反通俗文曰擢謂之檝釋名曰檝捷也撥水使舟倢疾也又案檝字不著戈音乃資葉反然訓
義無別)。

良工(良善也工技也)。

捃拾(捃居韻居惲二反漢書集注曰捃收也)。

冠王冠(上冠字古亂反下冠字古端反)。

損耗(耗呼告反減也)。

善知識之所致耳(顏注漢書曰致謂引而至之也)。

此善漁人(漁語居語據二反工能於事曰善也說文曰漁捕魚也大篆字又作𩼪考聲作􃴝二體也)。

過爾燄海(尒焰者此云所知謂智所知境非預識境由其轉若南聲為尒塩故非轉毘若南聲也)。

哽噎(哽加杏反說文曰哽謂食肉亭骨在喉內也悲憂咽塞者似其亭骨在喉故借喻言耳)。

自盈其手(韓康注易云盈滿也)。

*** 經卷第七十八　入法界品之十九

曩於福城(曩那朗反尒雅曰曩曏也珠叢曰曏謂往時也曏音虛鞅反)。

擐大悲甲(擐胡串反杜注左傳曰擐貫也賈注國語曰擐衣甲也衣音意)。

斷貪鞅(鞅於仰反鞅謂扐牛頭木繩牛以此繩不能脫於重載凡夫由其貪惑不能斷生死之鞅繩也)。

撤睡葢(撤除列諸列二反字書曰撤除也去也)。

四流漂汨者(汨榮筆反珠叢云汨流急皃也又音古沒反尚書大傳曰汨亂也漢書集注曰汨流急皃
今取流急也)。

飲以甘露(飲於禁反飲飤水也)。

住邪濟者(毛詩傳曰濟渡也謂行其道者如渡者求於異津故此借喻名耳)。

曉誨(說文曰曉說也音稅)。

獷㑦(獷古猛反㑦零計反)。

坑穽(穽疾政反鄭玄注周禮曰穽謂穿地為塹所以捕獸其超踰者則陷焉案籀文作阱􃴞古文作汬也)。

苦的(的謂準的鹿䐡也)。

篋(牽􃀭反鄭注禮記曰宬衣物函曰篋)。

貯(陟呂反)。

毘笈摩藥(毘笈摩者此云普去也謂能普去一切疾病也)。

周給(周帀供給故云周給也)。

利矛(矛莫胡反)。

兵仗(仗除亮反風俗通曰仗者刀戟之總名也)。

鉗鋷(鋷尼輙反玉篇曰鋷謂拔去𥇒髮也經本有作鑷者此乃車軸端鐵非經所用)。

阿伽陀藥(此云無病藥也謂有藥處必無有病也)。

婆樓那風(此云迅猛風也其風堅密如持世界風輪也)。

毒不能中(中陟仲反中猶著也)。

大應伽藥(應伽此云身身有四名一曰迦耳二曰設理羅三曰第訶四曰應伽然應伽亦云分謂支分
也)。

藥樹名珊陀那(珊陀那者此云和合或云續斷謂此藥能令已斷傷者再續和合也)。

初無所損(言從初已來不會損也)。

藥名阿藍婆(此云汁藥其藥出香山及雪山中天生在於石臼內或云得喜謂得此藥者皆生歡喜也)。

波利質多羅樹(波利此云遍也亦曰周帀質多羅云間錯莊嚴也言此樹眾雜色花周帀嚴飾
或曰圓妙莊嚴也)。

婆師迦花(具云婆利史迦言婆利史者此云雨也迦謂迦羅此云時也西域呼夏為雨其花生於夏時故
名也)。

瞻蔔迦花(此云黃色花其花有香氣而形似支子花也)。

蘇摩那花(此云悅意花其花形色俱媚令見者心悅故名也)。

海嶋(嶋當老反孔安注書曰海曲謂之嶋說文曰海中往往有山可止曰嶋也)。

椰子(椰余遮反)。

藥汁名訶宅迦(此云金色水甚可於九轉還丹之力也)。

燈炷(炷之遇之庾二反)。

筋(居欣反字冝從月經本有從角者謬)。

迦陵頻伽鳥(此云美音鳥或曰妙聲鳥此鳥本出雪山在㲉中能鳴其音和雅聽者無厭也)。

飛則勁捷(勁甄定反捷錢葉反說文曰勁強也王逸注楚辭曰捷疾也勁字從力捷字本從人今俗用也)。

摩訶那伽(此云龍亦云象今此力士力如龍象故名耳)。

射師(射食夜反)。

摩竭魚(此云大體也謂即此方巨鰲魚其兩目如日張口如𡼏谷吞舟光出濆流如潮若欱水如壑高下如
山大者可長二百里也)。

安繕那藥(繕時戰反其藥色似青黛可以和合眼藥然今所明自據別法也)。

延齡藥(齡歷丁反尒雅曰延長也廣雅曰齡年也禮記曰古之謂年為齡)。

楔(先結反案說文作㨝)。

滲漏(滲所禁反水潛沒也字冝從參經本有從喿者音早非經所用也)。

*** 經卷第七十九　入法界品之二十

醉傲(傲五告反杜注左傳曰傲不敬也廣雅曰傲慢也案諸字書傲字皆從立人今經本從豎心者謬)。

阿那婆王(阿修羅之別名未詳其義)。

兜沙羅色(具云兜沙兜羅色言兜沙者此云霜也兜羅水也或有經本兜羅沙者準知也)。

獄卒(卒則沒反也)。

長者子瞿波羅(案西方訓字瞿有九義此中但取地白義波羅此云守護也謂守護心地或守
護白法)。

摩羅提國(具云摩羅耶提致此云鬘陀或曰摩羅耶者山名也提數中也言此國中央有摩羅耶山故
因名也)。

拘吒聚落(具云拘吒迦此云小舍或曰多家亦云多樓觀以此聚落中樓閣多也)。

*** 經卷第八十　入法界品之二十一

優曇花(優曇此云希有也此花多時乃一開也)。

儼然坐(儼魚撿反)。

加被(被皮義反杜注左傳曰加益也孔安注書曰被及也謂以益相及也又珠叢曰從加恩謂之被也)。

擔眾宣威(擔為戒擔主與軍旅為要約也故鄭玄注周禮曰戒擔要之以刑也毛詩傳曰宣示也)。

聽訟斷獄(聽他寗反斷都亂反孔安國注書曰聽謂察是非也周禮曰獄訟者聽而斷之鄭玄注公羊爭
罪曰獄爭財曰訟玉篇曰斷謂裁制分決也)。

輔弼(弼皮筆反尚書大傳曰天子必有四隣前儀後丞左輔右弼廉潔而切直曰弼大戴禮曰弼者拂也拂天子
之尚常立其名匡過而諫諍謂之弼)。

阿迦尼吒天(具云阿迦尼瑟吒天此云色究竟天也廣釋如上第二十二卷中)。

霑洽(廣雅曰霑清也玉篇曰洽濡也霑字或通作沾也)。

炎熱(炎于嚴反尒雅曰炎熏也郭璞注曰旱氣熏灼人也)。

大方廣佛花嚴經音義卷下
一切經音義卷第二十三



一切經音義卷第二十四

大唐翻經沙門慧琳撰

  
  * 
音信力入印法門經五卷　慧琳
度諸佛境界智光嚴經一卷　慧琳
佛花嚴入如來德智不思議境界經二卷　慧琳
大方廣佛花嚴修慈分經一卷　慧琳
大方廣如來不思議境界經一卷　慧琳
大方廣入如來智德不思議經一卷　慧琳
大方廣普賢經一卷　慧琳
大乘金剛髻珠菩薩修行分經一卷　慧琳
大方廣佛花嚴不思議佛境界分經一卷　慧琳
莊嚴菩提心經一卷　慧琳
大方廣菩薩十地經一卷　慧琳
諸菩薩求佛本業經一卷　慧琳
菩薩本業經一卷　玄應
兜沙經一卷　玄應
大方廣佛花嚴經入法界品四十二字觀門經一卷　慧琳
菩薩十住行道經一卷　慧琳
菩薩十住經一卷　玄應
顯無邊佛土功德經一卷　無字
漸備經五卷　玄應
十住經五卷　玄應
等目菩薩所問經二卷　玄應
如來興顯經四卷　玄應
度世經六卷　玄應
羅摩伽經三卷　玄應
大方廣佛花嚴續入法界品(或有本無續字)。
(若依新入藏目此中間有北本涅盤經四十卷又有南本涅盤經三十六卷涅盤經荼毘分二卷大般泥洹經六卷方等般泥洹經二卷已上五經八十六卷共有音義兩卷以次後第二十五第二十六即是)。
四童子經三卷　慧琳
大悲經五卷　慧琳
方廣大莊嚴經十二卷　慧琳
已上二十八經計六十九卷同此卷音。

* 信力入印法門經
** 卷第一
翻經沙門慧琳撰

闌楯(上音蘭下音順前音義大般若中已具釋經從木作欄木名也非經義也)。

首楞嚴(梵語三昧名也上勒登反俗字也說文正體作􃴟木柧也從木夌聲首楞嚴者古譯云甚㴱也義亦
未盡柧音孤也)。

** 第二卷

拔濟(上辦八反顧野王云拔引而出之也考聲云抽也救也說文擢也從手犮聲犮音盤鉢反犮字從犬而􂘒經
文從夭作拔者非也)。

猗覺分(上意宜反字書云美也加也左傳嘆辭也說文從犬奇經猗俗用字也)。

羼提(上察限反梵語也唐言忍辱也)。

** 第三卷

鍼孔(執滛反廣雅曰鍼刺也說文所以用縫衣也從金咸省聲也今從十作針俗字也)。

** 第四卷(無字可音訓)

** 第五卷

噭喚(上古吊反顧野王云噭呼也說文吼也從口敫聲下歡貫反考聲云喚呼也喚音同)。

* 度諸佛境界智光嚴經慧琳撰

蹋臘驃(上徒合反下必曜反梵語羅漢名也)。

不退(吐內反經從艮作退俗字也言不退者決定勇進之義也八地已上總名不退說文云日行遲也從日從久從
辵會意字也或作𨑧𨔫並古字也又音衰)。

踰城(庾朱反孔註尚書云踰越也廣雅渡也或作逾義同說文從足俞聲俗作踰也)。

鬣毛(廉輙反顧野王云馬項上長毛也又云凡獸定長毛皆為之鬣說文鬣髦也從髟鼠聲或從毛作㲱或從犭作
獵義皆同髟音必遙反鼠音同上)。

* 佛花嚴經入如來德智不思議境界經
** 上卷
慧琳

迦葉波(梵語大迦葉名也葉音攝波字經文作簸是簸箕也去聲於梵語不順也今宜改為波)。

牟侯利(梵語不切訛也正梵音云謨護律多時分名也古云須臾或云謨忽也)。

婆羅訶摩(梵語即梵天名也)。

伽留荼(梵語虜質不玅也古曰迦婁羅即金翅鳥也)。

舍迦囉(梵語古云帝釋天主名也)。

修迷留(亦梵語蘇迷盧山名或云須彌此云玅高山)。

** 下卷

鞞瑠璃(上陛迷反梵語寶名也舊曰毘瑠璃今略曰瑠璃也)。

柘羅迦波利(上音之夜反外道名也)。

阿迦尼沙詫(詫音宅嫁反梵語上界天名此云非想非非想處天也)。

打皷時(彼西國一日一夜分為八時或十五時皆打皷為節候亦如此國漏刻鍾皷等)。

奢迦夜牟尼(即釋迦牟尼也)。

叉拏叉拏間(古曰剎那剎那間譯有巧拙也)。

寶板(百簡反說文從木從反經文從片作㭊非也)。

娑偷波(梵語訛也正云窣覩波即佛塔也)。

一摶(音團摶飯食者不用匙筯手摶而食習古虜質也豈得如此國近代易古用匙筯風流雅玅而嚴潔也)。

* 大方廣入如來智德不思議經一卷慧琳

𩠐楞嚴(勒登反梵語略也此云甚㴱正梵音云儼鼻哩野經順古譯三昧也)。

消涸(上音霄下音胡各反賈逵註國語涸猶竭也廣雅盡也說文與國語義同從水固聲)。

洿池(上音烏廣雅洿濁也㴱也左傳潢洿行潦之水也說文濁水不流也從水夸聲夸音區)。

虵衛旃檀(之然反旃檀梵語略也正梵音戰那曩西國香木名也此國本無難為對譯古來但存梵語相
傳為名即白檀香水也外國云此香出諸海島山有赤白二種赤者為上性甚涼冷能除熱疾瘡腫有此樹處山中多有
大毒虵暑月炎熱之時其虵多在樹上以避熱但虵多者其香殊勝夷人箭射其樹記之待虵蟄之後而採之也)。

* 大方廣如來不思議境界經一卷慧琳撰

擢本(撞卓反考聲云連根拔也方言云自關而西或云拔或擢蒼頡篇云抽也說文引從手翟聲也翟音宅翟字上
從羽也)。

布濩(胡故反考聲云布濩多貌也說文云霤下貌也從水蒦聲蒦音泓號反泓音烏萠反也)。

森蔚(上霜簪反說文云木多而長貌也從三木會意字也下氳律反蒼頡篇云草木盛貌也說文牡蒿也從草慰省
聲也)。

夷敞(昌掌反蒼頡篇曰敞高顯也說文平野高土可遠望也從支尚聲支音普卜反今作文隸書省也)。

䓲茂(上音銳郭璞註方言云萌芽始生也考聲云草水盛貌也古今正字義同從草侻聲侻音他活反)。

靃靡(上雖蘂反正逸註楚辭云靃靡者草柔順隨風披敷也說文從雨雔聲經從草作𧆑音霍非也雔音讎也)。

粖􃭣(音滿鉢反)。

* 大方廣佛華嚴經不思議佛境界分經

𥿳耎(上正細字也孔註尚書云細小也說文微也從糸囟聲下而兗反鄭玄註考工記云耎柔耎也古今正字從而
犬聲經本作輭通用亦作軟非也)。

纈麗縛多(上賢結反梵語聲聞舊云離波多訛略也)。

鄔波拕耶(柁音駄梵語也此云親師云和上者胡語譯不分明也)。

* 金剛髻珠菩薩修行分經慧琳撰

蹲踞(上殂論反下居御反考聲云竪膝坐曰蹲申足坐曰踞說文互相訓蹲踞也踞蹲也竝從足尊居亦聲)。

頑嚚(上瓦開反下魚斤反廣雅頑鈍也考聲愚也左傳曰心不則德義之經為頑口不道忠信之言為嚚蒼頡篇嚚
惡也說文從頁元聲嚚從㗊臣聲頁音頡㗊音㽵立反)。

尼揵子(音乾梵語外道名也)。

􃲛穢(上分問反顧野王云凡不絜穢污之物謂之糞也說文棄除也廾推華棄米宮傳說似米而非米有矢字
也華音般箕屬也所以推棄糞之器象形也矢音始乃古文屎字也推音退雷反屎亦音始亦作糞經從土從異作𡐢不
成也)。

稗子(音敗杜註左傳云草之似穀者也說文未別也從禾卑聲)。

鑊腳(上黃郭反字書云煮肉器也說文鐫也從金蒦聲鐫音慧圭反蒦音烏號反下正體脚字也)。

鮎􃴠魚(上念兼反)。

貓貍(傳音也正音苗顧野王云似虎而小人家養畜令捕鼠或從犬作猫俗字也下里知反顧野王云亦似虎而小
野獸亦猫之類俗謂之野猫好偷人家雞食之說文妖獸也似貙從豸里聲豸音雉貙音丑于反)。

羆面(鄙宜反爾雅云羆似熊而黃白色郭璞註云脚高猛憨多力能拔木關西呼為猳熊說文義同從熊罷省聲)。

螭面(勅知反廣雅云龍無角曰螭說文云若龍而黃北方謂之地螻從虫离聲螻勒溝反)。

慘􃮪苦(上楚銘反亦倉感反方言慘殺也考聲甚也說文慘􃴡也從心參聲下同鹿反孔註尚書云􃴡害也
考聲痛也恨也惡也說文害人之草也從中從毒經中作毒訛略也坶音哀改反從土從毋母音無也)。

斒駁(上八蠻反考聲云文雜也鄭註禮記雜色為斒說文駁文也從文扁經本作斑瑞王為斒說文駁文也從文扁
聲經本作班瑞玉斒音平免反下邦邈反漢書云白黑雜謂之駁說文馬色不純也從馬爻聲經文從交作駮獸名也非
此義俗用誤也)。

偃蹇(上焉㦥反下居偃反杜註左傳云偃蹇憍傲也說文偃僵也從人匽聲蹇從足從謇省聲匽音同上也)。

鸜鵒(上具于反下音欲鳥名也似反舌而兩翼白說文從鳥瞿谷皆聲也)。

鋸截(居御反賈逵云以刀有所鋸斷也淮南云非良匠不能以制木也蒼頡篇截物鋸也說文槍唐也從金居聲)。

𤼙躄(上劣圓反顧野王云病也身體拘曲手足拳曲也古今正字義同從疒􃴢亦作攣下并弈反顧野王云躄謂足
偏枯不能行也說文作𣦢訓同從止辟聲也)。

* 大方廣佛花嚴經修慈分一卷慧琳撰

馳騖(下無付反郭璞註穆天子傳騖馬行疾也廣雅騖奔也說文馬亂是也從馬敄聲敄音武)。

芬馥(上芳文反下馮福反韓詩香氣貌也古今正字從香复聲)。

菡𧂄(上含紺反下談濫反爾雅菡𧂄芙蕖花開也說文云花未開敷曰芙蓉已開敷曰菡𧂄兩字並從草函閻皆聲
也經文多作菡萏非也失之遠矣也)。

晃曜(上黃廣反廣雅晃暉也光也或作晄與上同說文晃明也從日光聲下遙照反廣雅照也說文作燿亦明也從
火翟省聲經從日作曜亦通)。

𣱦氳(上夫聞反下威雲反文字集略云香氣貌也字綂云陰陽和氣也上形下聲字也)。

眩瞖(上玄絹反蒼頡篇云視不明也說文目無常主也從目玄聲下伊計反考聲云目瞖也韻英蔽也廣雅障也從
目形聲字經從羽作翳非本字義乖也)。

* 莊嚴菩提心經一卷慧琳撰

煒􃴣(上韋鬼反毛詩傳云煒赤色貌也說文煒盛赤也從火違聲下央業反說文作燁亦盛也從火􃴤聲詩云燁燁
震電也經從華作􃴥􂎟書字也􃴤音同上)。

嬉戲(上喜其反亦喜音蒼頡篇嬉亦戲笑也古今正字樂也從女喜聲下希寄反考聲云戲謔也悅也郭註爾雅云
啁戲也說文從戈䖒聲經從虛作戲俗字也䖒音希也)。

嬾憜(上蘭偘反考聲懶不勤也說文懈怠也從女賴聲經從心作懶亦通下徒臥反廣雅憜亦懶也孔註尚書亦懈
怠也說文不敬也從心隋聲隋音隨)。

奮迅(上分問反廣雅奮振也鄭註禮記動也說文翬也從奞在田上經從臼作奮非也下荀俊反廣雅奮迅振羽也
爾雅迅疾也說文從辵從卂卂音信辵音丑略反奞音雖翬音暉)。

* 大方廣普賢菩薩所說經一卷慧琳撰

雙腨(疎窓反說文雙字從二隹隹是鳥從又又古文手字也有從反作雙非也下船耎反說文蹲足䠊膓也從月耑
聲或作踹膞經文從專從足作􂌦亦通也)。

雙膝(新逸反說文正作􃴦脛頭節也從卪桼聲也卪音節今經文從肉作膝亦通用字也桼音七也)。

䐡中(音齊說文肚齊也下從肉齊聲)。

* 大方廣菩薩十地經一卷慧琳撰

薩埵(都果反梵語唐云有情也)。

跋陀婆羅(梵語唐言賢護此賢劫中千佛之一也)。

瞻蔔(上之廉反下蒲黑反梵語西國花多澄靖也)。

嘉瑞(上音加下垂謂反顧野王云王者威德感乎乾坤故天地應之以信瑞說文以玉為信也從玉耑聲音端也)。

峻險(上荀俊反孔註尚書峻高大也說文作陖陗高也從阜夋聲亦作埈𡺲下希撿反賈註國語云險危也方言高
也說文阻難也從𠂤僉聲僉音妾廉反)。

* 諸菩薩求佛本業經一卷慧琳撰

盡澌(斯漬反方言澌亦盡也經本作賜謂物空盡也說文水也從水斯聲也)。

􃳴󲲅(上逵貴反鄭註禮記云饋㱕也謂進物於尊者也說文餉也從食貴聲下惟季反顧野王云遺猶贈也廣雅與
也說文從辵䝿聲也)。

因坁(丁奚反帝釋名也或言因提同一義也梵言輕重耳)。

* 菩薩本業經一卷玄應撰

不僑(奇驕反經中多作不驕樂天也)。

見邸(丁禮反說文屬國舍也蒼頡篇云邸舍也亦通語也)。

* 大方廣佛花嚴經四十二字觀門經慧琳撰

阿(取上聲)囉(羅字上聲兼彈舌聲)跛(波可反)左(上聲)曩(鼻中聲)攞(勒可反)娜
(那可反)麼(莫可反)拏(儜賈反)灑(沙賈反)嚩(無可反)多(取上聲)野(音也)瑟
吒(二字合為一字呼)迦(薑佉反佉取上聲)娑(桑河反)莽(莫朗反)誐(魚迦反迦隹上音)
他(取上聲)惹(慈攞反)娑嚩(二字各如前音兩字合為一字)馱(唐賀反)捨(如本音)佉
(取上聲)乞灑(二合下灑字沙賈反合為一字經中作訖不切)娑多(二字准上為一字)孃(取上聲)
囉他(上字轉舌他字取上聲二合)婆(取去聲)磋(倉可反)娑麼(二合下𢗅可反鼻中聲)
賀嚩(經中作訶嚩不切亦二字合為一字)哆娑(二合上多可反)伽(取去聲)姹(拆賈反)儜
(女耕反鼻中聲也)頗(叵)塞迦(二合)也娑(二合)室者(二合)吒(謫賈反)
侘(折賈反借音)

已上四十二字但響梵字不合訓釋與前大
般若中四十二字大意同。

* 菩薩十住行道經一卷慧琳撰

長短(端卵反蒼頡篇云短促也說文云有所短長以矢為正從矢豆聲文字集略或從手作梪與經本同或從寸作
􂚩俗字也)。

柔耎(而兗反訓義已具釋大方廣佛花嚴經不思議佛境界經本從水作濡音儒非也)。

閈傷(寒但反薜琮云閈猶隔也說文從門干聲經文云益於閈傷十方人故即此文甚俗拙為翻譯閈傷二字其實
魯質也)。

索了無所有(桑落反孔註尚書云索盡也顧野王謂竭盡也鄭註禮記云索猶散也經云過去諸佛法
念從何所生索了無所有至於究竟不有不無一切皆空盡無所有)。

* 菩薩十住經一卷玄應撰

邊幅(音福經云邊幅者中邊之義也古人語質)。

* 顯無邊佛土功德經一卷(無字可訓)

* 佛說兜沙經一卷玄應撰

兜沙(上斗侯反梵語也古譯為業行或云行業)。

稍稍(霜絞反韻詮云稍稍猶少少也亦漸漸也字書亦數數也或去聲也)。

𢜪那(而者反梵語訛也正梵音云枳孃曩也)。

儨提捨洹那(上音質上方佛剎土名也)。

俱譚滑提(徒南反佛名也經文作譚誤也)。

􃲒天(烏合反此言有光壽天是第二禪中初天也)。

須𢅊天(音帝經中自音武非也或有作䠠音亦帝從帶從足)。

軷陀(蒲達反此云賢或云善是王舍城在家菩薩也)。

* 漸備經
** 第一卷玄應撰

慺慺(力俱反字書慺慺謹敬之貌也)。

屋宇(古文㝢籕文作𢉠同于甫反說文宇屋邊檐也釋名宇羽也如鳥羽翼自覆蔽也左傳失其宇注於國則四垂
為宇宇亦屋溜也居也)。

眇眇(綿褾反眇眇遠視貌也亦㴱大也經文作玅非經義)。

篡逆(蒭患反說文逆而奪取曰篡字從厶音私算聲算音桑管反蒼頡篇自營為厶煞君之法理無外聲故字從厶)。

** 第四卷

惶􃴧(又作􃴨同莫荒反𣴭遽也􃴩人晝夜作無日用月無月用火常思明故字從明或田􃴨人思天曉故字從明也)。

婉孌(力絹反毛詩傳曰婉孌美好貌也亦少貌也)。

** 第五卷

勤懿(依利反)。

* 十住經
** 第一卷玄應撰

櫳檻(力東反下胡𪒠反廣雅櫳牢也檻也圈也圈音渠遠反)。

* 等目菩薩所問經
** 上卷玄應撰

昺徹(古文昺芮二形今作炳同碧皿反廣雅昺明也徹通也三蒼昺著明也)。

陶現(徒高反詩曰上帝其陶傳曰陶變也)。

去藏(才浪反鄭註周禮藏積蓄也如庫藏也經文作藏非體也)。

督住(又作督同都木反爾雅督正也方言督察也理也)。

懀然(烏外反)。

轉霍(呼郭反桉霍倏急疾之貌也霍然忽霍皆是也經文從火作㸌胡沃反說文㸌灼也㸌非此用也)。

而􃛫(但此字習謬已久人莫辯正今詳其理義宜作共相二字於經為順)。

輕佻(聽遼反字書佻輕也廣雅佻佚也爾雅佻偷也注云謂苟且也經文從手作挑抉之挑非體也)。

** 下卷

晴陰(又作腥殅二形同自盈反晴謂不雨也聲類雨止曰晴也)。

四河(一曰名和二曰名拔叉三曰名虵朱四曰名恒其和也流拔叉南流其虵朱東流恒水西流也)。

焜煌(胡本反下胡光反方言焜煌盛貌也蒼頡篇煌光暉也)。

􃰗紅(戚經反東方𤯞色也木生火火色丹故從生從丹丹𤯞之信必然也經文作􃴪華之􃴪非也􃴪音紫盈反三蒼
謂韭之英曰􃴪也)。

* 如來興顯經
** 第二卷玄應撰

丘垤(徒結反方言楚郢以南蟻土謂之垤郢音以井反)。

鳴呦(於州反詩云呦呦鹿鳴是也經文作􃴫非也)。

** 第三卷

𣾘沆(莫朗反下胡朗反通俗文水廣大謂之𣾘沆)。

賄賂(力故反賂遺也謂以物相請謁)。

騫翥(去言反下之庶反說文騫翥飛舉)。

掏出(徒勞反通俗文棺出曰掏􃴬音烏活反)。

* 度世經
** 第三卷玄應撰

㨑搣(子公反下音滅捉頭曰椶除毀曰搣經文作總非也)。

唾濺(又作灒𠵖二形同子旦反說文水污灑曰濺也)。

** 第四卷

驂駕(忩叅反說文駕二馬也旁馬曰驂居右為驂乘者僃非常也經文作參非體也)。

鴹鴹(按漢書食貨志此亦翔字音同似羊反飛而不動曰翔佯也仿也經文從革作䳬非也)。

** 第五卷

剛靳(上古昂反下居近反剛堅鞭也靳柔肕也)。

募索(謨故武句二反說文廣求為募)。

句誄(力水反)。

** 第六卷

騙􃴭(疋面反文字集略躍上馬也經文作驕誤也)。

都較(古文㰌同古學反粗略也廣雅較明也亦比挍)。

䩭絆(又作羇同居猗反猗絡馬頭曰羇羇檢也下音半馬絆也)。

* 羅摩伽經
** 上卷玄應撰

波毓(由掬反經中多作育字或言劫貝高昌名㲲也)。

西阿(於何反詩傳曰曲陵曰阿阿謂山曲隈處也)。

* 大方廣佛花嚴經續入法界品經慧琳撰

惛寐(上忽昆反孔註尚書惛亂也廣雅癡也說文不憭也從心昏聲憭音了凋反下彌𦡜反說文臥也從㝱省未聲)。

流派(拍賣反說文云水流別也從水派聲𠂢音同上也反水字也)。

霈然(普昧反考聲云霶霈雨多貌也)。

湍激(上湯欒反淮南子流水急也下經鷁反考聲云水奔射也並形聲字)。

齊歭(直里反顧野王歭躇不前也考聲云說文亦躇也從止寺聲也)。

壤侘(上而掌反下摘賈反梵語也)。

咸綜鬼鬽(眉秘反鄭註周禮云鬽所以從其為人與物也葢祭天地之明曰物物之神曰鬽山海經鬽之
為物人身黑首縱目說文老物精也從鬼生毛從三或作鬼魅也)。

詶詛(上周又反下莊助反訓詛兩字互相訓也鄭註周禮云盟詛主於要檐大事曰詛又云訓詛者欲相共惡之也
古今正二字字並從言州且皆聲也亦作譸祝詛亦作詛謯今經本作咒咀俗用字也)。

該練(古孩反國語云該僃也)。

波濤(唐勞反大波也)。

沃田(音屋也)。

依入藏目次第此中有大般涅盤經四十
卷南本涅盤經三十六卷闍維分兩卷般
泥洹經兩部共八卷已上計八十六卷并法
花經共有音義三卷次後第二十五二十六
二十七是為此卷不足取後三經音義添成。

* 四童子經
** 上卷慧琳撰

惋嘆(烏喚反字略云惋嘆驚異也)。

噢咿(於六反下於祇反埤蒼噢咿內悲也亦痛念之聲古今正字並從口奧伊皆聲也亦作喐)。

垂嚲(多可反考聲云嚲亦垂貌也經文從足作跢音都賀反跢倒也)。

蚍蜉(上音毘下音浮爾雅蚍蜉大者螘也螘有赤蟻飛蟻也古今正字並從虫比孚皆聲也)。

** 四童子三昧經卷中

鬀除(上梯帝反考聲云鬀削髮也說文鬀髮也大人曰髠小兒日鬀從髟弟聲亦作剃髟音必遙反)。

傴身(上䊸禹反顧野王云傴身愈曲恭益加也說文􃴮也從人區聲也)。

堆阜(上都迴反王逸註楚辭云堆高土也郭璞沙堆也古今正字魁堆也從土隹聲亦作塠下扶有反爾雅云大陸
曰阜廣雅山無石曰阜說文作自云大陸山無石也象形也)。

** 四童子三昧經卷下(無字可音釋)

* 大悲經
** 梵天品第一慧琳撰

傴僂(上䊸禹反下蔞主反愽雅云傴僂曲脊短小也考聲曲腰也說文並從人區婁皆聲也)。

刑劓(宜器反孔註尚書云劓割也鄭註周禮截其鼻也說文從刀鼻聲或作㓷)。

􃬑蠱(上伊琰反王逸註楚辭云厭著也蒼頡篇謂伏人心也說文從厂𤡜聲蠱音古杜註左傳云蠱謂惑疾也說文
從蟲從皿皿者物之內也亦聲也厂音罕𤡜音一𧰚反從甘從月從犬也)。

拔鏃(上辨八反考聲云拔抽也顧野王謂引而出之也說文從手犮聲犮音蒲未反俗皆從犮作拔非也下宗速反
考聲鏃矢足也顧野王謂箭鏃也說文矢鋒也從金族聲也)。

持梢尾(梢音稍交反文字集略云正船頭木也考聲船尾也說文從木肖聲)。

** 第二卷

優波毱多(毱音菊梵語比丘名也)。

罽賓(居刈反漢書云罽賓者古譯訛略也正梵音羯𨻋弭羅北天竺國也)。

苷蔗(上音甘下之夜反本草云能下氣治中利大膓止渴去煩熱解酒毒說文蔗藷也從艸庶聲苷或作甘也)。

** 第三卷

吞噬(吐根反說文吞咽也從口天聲下時制反王弼註周易云噬齧也說文從口筮聲也)。

揩揬(上客皆反愽雅云揩摩也下徒骨反愽雅揬衝也古今正字並從手皆突俱聲突字從穴從犬經從夭作𥥛非
也)。

瓦礫(下零滴反說文云礫小石也從石樂聲也)。

鋤治(助疎反顧野王云鋤田器也說文從金助聲亦鉏也)。

** 第四卷

慢捍(上蠻諫反孔註尚書云謂輕慢典教也杜註左傳易也顧野王慢易猶輕侮也說文從心曼聲曼音萬經從水
作漫音蒲半反非經義下寒爛反考聲扞禦也說文止也版也捍從字旱聲正作扞或從心作忓又從支作􃴯並
通用也)。

􃴰哉(師事反蒼頡篇云􃴰疾也考聲速也古今正字從馬㕜聲也)。

** 第五卷

偋廁(蒲定反字林及字綂皆云偋猶僻也說文從人屏聲)。

株杌(上音誅考聲株謂殺樹之餘也說文木根也從木朱聲下吾骨反說文杌斷也從木九聲或從出作柮)。

拘睒彌國(睒音攝冉反梵語國名也)。

螽蟲(上視隆反杜註左傳云螽謂蚣蝑之屬為災蟲也說文螽亦蝗類也從䖵冬聲下直隆反爾雅云有足曰蟲無
足曰豸說文蟲從三虫蜙音仙恭反蝑音胥䖵音昆虫音暉鬼反)。

* 大唐新譯方廣大莊嚴經
* 三藏聖教序
慧琳撰
皇太后御製。

叡唐(營惠反字書云叡聖也賈註國語明也說文從􃰺目從谷省聲也古文作睿籀文作壡􃰺音殘)。

御㝢(于矩反爾雅云㝢大也尹文子曰四方上下謂之宇文頴註漢書天地之間為㝢內也蒼頡篇㝢邊也說文從
宀禹聲或作宇)。

諒屬(上良尚反爾雅云亦道也郭註云皆謂教噵也顧野王王導亦謂教噵也說文從言京聲言與亦同)。

幼齡(上幽袖反下歷丁反鄭註禮記云齡天氣齡人壽之數也廣雅齡年也古今字從令齒聲)。

遽違(渠庶反顧野王云遽猶急也賈逵註國語遽疾也說文從辵豦聲也)。

舟檝(子葉反毛詩傳曰檝所以櫂船也考聲檝棹類也說文作楫木咠聲經作檝俗用字櫂音宅効反咠音七入反)。

大梁(爾雅云大梁昴也案歲星臨昴則乙酉之年也)。

夷則(上音移七月之律名也)。

法蠃(盧和反經作𧋠俗字也)。

** 方廣大莊嚴經序品第一

騁武(勑領反韓詩云騁施也杜註左傳馳也說文從馬𦥚聲𦥚音疋丁反)。

為爪(莊校反說文手足甲也象形經作瓜音寡華反誤也)。

軒檻(上獻言反王逸註楚辭云軒猶樓板也說文從車干聲下咸黯反郭註山海經云檻闌也顧野王曰闌殿上拘
闌也王逸註楚辭檻楯也文從木監聲)。

詹波迦花(上音諸閻反梵語花名也)。

拘具羅花(具音瞿遇反梵語花名也經文作且書寫誤也)。

慳吝(上客艱反下隣鎮反孔註尚書恪惜也郭註方言若謂慳著多惜恨也說文從口文聲古文作􃴱又作𠳺或作
悋亦作遴也)。

虹霓(上胡公反下藝奚反爾雅音義曰虹出盛者為雄雄曰虹闇者為雌雌曰蜺月令季春虹始見說文虹狀似蟲
從虫工聲霓青赤白色陰氣也從雨兒聲經從虫作蜺謂小蟬也非經義)。

沮壞(疾預反毛詩傳曰沮作壞也說文從水且聲)。

幡䋿(䋿灰反考聲云䋿斷色絲於兩紐中而􃴲之也東宮舊事云䋿五色絲飾也又云色罽也從糸畏聲)。

** 第二卷

囹圄(上歷丁反下魚舉反鄭注禮記云所以禁守繫者也說文囹獄也圄守也二字並從口令吾皆聲口音韋)。

綩綖(上冤遠反下衍氈反已於法華經音義中具釋訖)。

袨𦨕(玄絹反文字集略盛服也准考聲云袨𦨕美也字書袨衣服美鮮者也古今正字從衣玄聲也)。

􃯍痺(上嬰赤反穀梁傳曰嗌喉不受粒也說文嗌咽也從口益聲下必寐反歸藏痿痺暴厲之疾也說文濕病也從
疒卑聲卑音必彌反)。

齒齲(區禹反考聲云齲齒朽鈌也說文齒蠹也從齒禹聲或從牙作𤘐也)。

癭癤(上嬰郢反說文癭頸腫也下煎薛反廣雅癤㿈也埤蒼痤癤也說文並從疒嬰節皆聲癤或作𤻛)。

** 第三卷

嬈害(泥鳥反說文嬈苛也一云擾戲弄也從女堯聲苛音何賈逵註國語苛猶煩也)。

擐甲(上音患杜注左傳擐貫也賈逵注國語擐衣甲也說文從手從還省聲也)。

謇訥(上犍偃反方言云謇吃也古今正字從言寒省聲或經文從足作蹇非此義也下奴骨反包注論語云訥遲鈍
也說文云難也從言內聲)。

歔欷(上許居反下欣既反王逸注楚辭歔欷啼貌也何注公羊傳悲也蒼頡篇歔欷泣餘聲也古今正字並從欠虛
希皆聲也)。

捫淚(莫奔反聲類云椚摸也說文撫持也從手門聲)。

** 第四卷

門閫(坤本反郭注禮記云閫門限也說文作梱義同從木困聲古今正字從門作閫)。

􃴳書(上濟奚反廣雅云𧷔送也說文持遺也從貝齊省聲今俗亦作賷謬也)。

而斃(毘袂反說文斃仆也頓也斷也從死𡚁省聲)。

頞順那(上音阿葛反梵語西國大臣名也)。

敏捷(上旻殞反孔注尚書敏疾也考聲敏聰悟也亦達也說文從支每聲或從民作敃經從心作慜誤用也下潛葉
反方言捷惠也疾也說文從手疌聲疌音同上)。

一磔手(張革反廣雅磔猶開也又張也一磔手者張其手取大指中指所極為量也古今正字從石桀聲經
本作搩音傑非義也)。

彫鏤(上鳥聊反下樓豆反顧野王曰彫𩀟刻也廣雅彫亦鏤也賈注國語鏤刻也說文彫琢以成文也從周彡聲鏤
剛䥫可以刻鏤也從金婁聲正體字經作婁俗字也)。

** 第五卷

坏器(配媒反說文瓦未燒曰坏從土不聲)。

麻枲(思子反考聲枲麻也顧野王云牡麻者枲麻也郭注爾雅枲麻之別二名也說文義同從台水聲水音疋刃反)。

分析(星亦反孔注尚書析分也說文破木從木斤聲經作柝俗用非也)。

渤澥(上盆沒反下諧矮反臣瓚注漢書云渤澥海之別名也說文與漢書義並同從水孛解皆聲經從力作渤亦通
字音同上矮音嬰買反)。

其杪(彌小反方言杪木末枝也孔注尚書杪杪微細也文字典說木少聲)。

** 第六卷

覺寤(上江學反下五故反廣雅覺知也顧野王云覺謂知曉也蒼頡篇寐覺而有言曰寤毛詩傳云寤亦覺也說文
覺亦寤也從見學省聲寤㝱省吾聲經從穴作寤非也㝱音夢)。

咼斜(快乖反說文咼口戾也從口冎聲冎音寡經從口作咼非也)。

角睞(來代反廣雅睞邪視也說文目童子不正也從目􃴴聲)。

𪗾齒(上間軋反聲類云𪗾齧骨聲也說文齧堅聲也從齒吉聲軋音晏轄反)。

讇語(上丑冉反莊子云希意道言謂之讇何休注公羊云佞也鄭玄謂傾身以反也說文讇諛也從言閻聲或作諂
也)。

䚎然(丑江反又丑巷反蒼頡篇云䚎視貌也說文視不明也一云直視也從見春聲)。

躑䠱(上呈戟反下厨錄反顧野王云躑躅舉足而不進也說文注足也一云踦也並從足鄭屬皆聲也亦作躅經作
䠱俗字也)。

􃴵傭(竉龍反考聲傭上下均也郭注爾雅傭所謂齊等也說文均直也從人庸聲經從肉作𦟛非也)。

** 第七卷

㲜毼(上貪敢反詩曰毳衣如𦃖也考聲云㲜織毛為之也亦作𤎥又作𦃖下寒葛反廣雅云毼謂罽也古今正字並
從毛炎曷聲罽音居利反說文𦇧謂西胡毳布也)。

編椽(上必綿反劉兆云編比連也蒼頡篇編織也說文說簡次也從糸扁聲扁音邊沔反下直緣反考聲㭬也古今
正字從木豸聲豸音吐喚反)。

𩍁囊(上排拜反蒼頡篇云𩏕韋皮也顧野王曰所謂吹鑄冶火令熾也文字典說從韋備聲備音備亦作𩍁排又作
㰆也)。

笻竹(上局龍反考聲笻竹名也因山得名在蜀也)。

皺赧(上側瘦反韻略面皺也文字典說皮寬聚也從皮芻聲經作皺俗字下尼簡反方言𧹞愧也說文𧹞慙也從赤
㞋聲芻音楚俱反)。

草莛(狄丁反說文􃴶草莖也從草廷聲)。

一掬(官郁反古今正字云掬撮也亦曲手棒物也從手匊聲或作􃳼亦作䉅古作臼也)。

􃴷其乳(上鈎候反考聲􃴷取牛羊乳也古今正字與考聲義同從羊􃴸聲􃴸音枯角反)。

** 第八卷

網鞔(莫安反按網鞔者如來手足指間相連猶如鵞足也)。

堆阜(上對雷反聲類云堆小塊也說文正作𠂤云小阜也亦作塠經文作堆俗通用字下符有反爾雅高平曰陸大
陸曰阜廣雅丘無石曰阜說文正作𠂤象形字古作􃮐經作阜通用字)。

闌楯(上音蘭下音順義與軒檻同前第一卷中已釋訖經從木作欄木名也非經義)。

沙鹵(盧覩反說文西方鹹地謂之鹵從西省象鹽形也)。

黿鼉(上音元下唐河反說文黿大鼈鼉水蟲也似蚚蝪皮可以冒皷二並從黽元𠹈皆聲黽音猛𠹈音那)。

芥馥(逢福反前方廣華嚴經已釋訖)。

謇聲(居輦反義已具釋前第三卷中)。

** 第九卷

拍頭(烹陌反廣雅云拍擊也釋名拍搏也古今正字以手搏其上也從手白聲搏音補各反)。

違忤(五故反郭注方言云謂相觸忤也考聲及說文逆也從心午聲也)。

激矢(尸耳反考聲矢箭也說文弓弩矢也從入象鏑括羽之形古者夷牟初作矢經文作𥬘俗字也字書並無)。

嫈嫇(上厄莖反下麥耕反考聲云嫈嫇下里婦人嬌態貌也嫇嫇亦小人貌也說文嫈小心態也從女熒省嫇從女
冥聲)。

𢫈搯(上念兼反釋名云拈兩指鉗之也廣雅拈持也下口洽反考聲搯爪搯也埤蒼義同古今正字並從手占舀皆
聲舀音討高反)。

躞蹀(上暹葉反下恬叶反考聲躞蹀小步貌也許叔重註淮南云蹀蹈也顧野王徐細步也古今正字蹀從足枼聲
躞或作燮蹀或作䠟反也)。

􃴹匳(𣫍霑反考聲匳所以𣫍物也或從竹作籢也)。

親昵(尼栗反郭注爾雅云昵親近也古今正字從日尼聲亦作暱也)。

矛𥎞(上莫候反下村亂反廣雅𥎞謂之鋋考聲短矛也古今正字與廣雅義同從矛贊聲)。

飲吮(旋兗反說文吮嗍也從口允聲)。

角睞(來代反前第六卷已釋訖)。

畟塞(上楚力反毛詩傳曰畟畟猶側側也按畟塞人稠也古今正字從田從人反聲反音髓惟反)。

潰亂(迴對反考聲潰散也蒼頡篇潰煩亂也說文從水貴聲經作澮音古會反非經義也)。

挫恧(上租臥反郭注考工記挫折也說文挫摧也從手坐聲下女六反方言恧慙也鄭注爾雅云心愧曰恧文字典
說從心而聲也)。

** 第十卷

淤泥(上於據反顧野王曰淤水中泥也說文澱澤也從水於聲經作淤俗字也)。

𧷮侶(上賞章反考工記曰通四方之珍異以資之謂𧷮旅鄭玄云販買之客也文字典說從貝商聲亦作商地名也
下驢舉反廣雅侶伴也文字典說從人呂聲或作旅)。

** 第十一卷

名􂌦(遄兖反說文􂌦謂腓膓也古今正字從足亦作腨腓音䄮非反也)。

麤獷(上醋蘇反下虢猛反說文獷猶惡也從犬廣聲也)。

** 第十二卷

粇米(革衡反說文秔不黏稻也從米亢聲亦作秔俗作粳或作秔也)。

該綜(上改來反賈注國語該備也說文以兼備之也從言亥聲下子宋反宋忠注太玄經曰綜紀也說文綜機縷
持絲文交者也從糸宗聲也)。

郁烈(上憂陸反考聲郁香氣貌也古今正字從邑有聲下連哲反)。

門閫(坤穩反前第四卷中已釋訖也)。

躄者(俾亦反顧野王曰躄謂足偏枯不能行也說文跛也正從止作云𣦢偏音匹鞭反)。
一切經音義卷第二十四



一切經音義卷第二十五


(開元二十一年壬申歲終南太一山智炬寺集)
釋雲公撰　翻經沙門慧琳再刪補

* 大般涅槃經音義
** 卷上
*** (并序)

涅槃經者。北涼西主沮渠蒙遜玄始三年請天
竺沙門曇無羅讖法師。與沙門慧嵩道朗等同
譯也。法師初至未閑漢語。三年習學妙盡方言
辭辯如流。富於文藻。故此經文後人莫繼。法師
所翻經夾唯有上袟。經既未足。再往于闐求本
三譯乃畢其功。至玄始十年方得周備。乃是竆
原之極教最後之微言。髻裏明珠金剛寶藏者
也。竊謂經為佛母。佛為人師。法藉人弘。人唯法
器。即三種般若文字居先。十二真詮修多建首。
譬以春池競寶獲珠者必假安徐。依文習義會
意者須遵定教比者尋條以求本沿波以討源
讎挍經文素無定本。復覽諸家音義梗概相傳。
梵語未譯於方言。字體仍含於真偽。遂使挑挑
渾於手木。悵帳亂於心巾。𧷽草繁於果園要點
刪于寫富修脩茲用飾脯天乖悟寤同書解眠
翻覆雲匪量寡昧敬慕茲經慮以三點不圓八
恒無趣。皮紙骨筆敢盡虔誠。冀握先王之刀更
訪新醫之乳。遂觀說文以定字。撿韻集以求音。
訓詁多據玉篇傳梵先資金簡。糅為音義兩卷。
用為私記時觀案篋未敢流行同意披詳幸無
哂誚云耳。

*** 大般涅槃經壽命品第一(慧琳云雲公所製言雖繁􂜉有似章疏今取周備不
失經意由勝諸家所音此後南本涅槃三十六卷同用此音音義依雲公所製唯陀羅尼及論梵字疎遠不切者慧琳今
再依梵本翻譯為正覽者詳焉也)

大者(蒼頡篇云大巨也遍也周易云大哉乾元萬物之始也經中自釋云所言大者名之為常其性廣愽也)。

般者(音補末反此梵語也準經翻為入也證也准書定字唯有班槃二音今取梵音穩便借音為鉢)。

涅槃(此翻為圓寂也謂三點圓伊四德圓果金剛寶藏滿足無鈌斯圓義也長袪二障永清三染正體緣真斯圓寂
義也)。

經者(梵云修多羅此具五義論偈云經緯與涌泉繩墨線貰穿是謂修多羅甚深微妙義今言經者唯初一分義)。

壽命(上時九反又音時右反說文壽久也命也內釋云壽即分限也命是連持如來壽命依無垢識種上而建立壽
即命也)。

品者(品者類也則篇章之類例也)。

拘尸那城(梵語西國城名也唐云耎草城在中天竺界周十餘里)。

阿利羅跋提河(梵語略也正梵音云阿爾多嚩底西國河名也唐云無勝文言謂之布囉拏嚩
底唐云有金河此為美稱也)。

娑羅雙樹(彼國亦云高遠林西域記云四樹特高在河西岸其樹似槲而皮青白葉甚光潤樹汁流出凝
結如香如來涅槃處也)。

將欲涅槃(將音子羊反玉篇云將者進也臨也從肉從寸爿聲爿音匠羊反)。

等視眾生(視時至反玉篇云視者觀也瞻也)。

如羅睺羅(此云覆障謂是修羅障月時生也又昔因塞鼠穴遂處胎經六年始生也)。

為作歸依(為音于偽反作又音子落反)。

屋舍室宅(屋音瓮谷反說文屋居也何休註公羊云舍止也白虎通云室實也說文宅詫也謂居止託實
四義全殊各有所表其南本經謝公為繁重遂改經云世間舍雖似刪繁恐失餘義也)。

晨朝(上食人反爾雅云晨早也明也釋名云晨申也謂清旦光舒也下知遙反韻英早時也說文旦也從倝舟聲倝
音干旦反)。

頗梨(正云頗胝迦此云水玉狀似水精有赤有白大論云過千年氷化為頗梨珠未詳虛實也)。

瑪瑙(字書云石之次玉者也其字或作碼碯石類也有翻為石藏寶者以生在石中故也)。

三千大千(一四天下一日月照臨名一世界即此千世界名一小千一千小千名一中千一千中千名一
大千故云三千大千也其數百億億有三等如第四卷釋)。

號哭(上戶刀反爾雅云號呼也哭也經中有作嘷字是豺狼之聲非此義也)。

涕泣(上他禮反上聲字王篇云目淚也若作剃音鼻汁非也泣欽立反無聲淚出也)。

哽噎(古杏反下烏結反氣塞也玉篇云如骨在喉也經文之中有作咽烏見反吞也又音咽咽喉也並非經意也)。

震動(雙林召集皆有異相初則聲相隨其類音也次有光相面門所出也此則第三動地相也若唯聲無光聾者不
聞唯光無聲盲者不見故須動地普召有緣如來密意)。

一劫(梵云劫波此云分別也劫有三種不同如別章說也)。

迦旃延(旃音氈此云大剪剃種)。

薄俱羅(此云善容謂此尊者形儀瓌瑋也)。

優波難陀(或云拔難陀此云延喜下文尼名同此也)。

戰棹(徒弔反動也搖也)。

阿羅漢(此云無生或云殺賊業結斯亡已超三有)。

逮得(上徒戴反及也經中多作逮字非正)。

漱口澡手(漱音瘦澡音早玉篇云盪口曰漱在手曰澡在頭曰沐在面曰頮在身曰浴在足曰洗洗音跣
頮音悔)。

波羅奢花(此云赤色花是樹上之花經作華非也)。

拘陀羅女(此云好腹也)。

為不斷絕(斷音徒暖反)。

解未解者(諧賣反散也悟也)。

優婆塞(此云近事男受持三歸五戒者也)。

恒河沙(無熱惱池南面流出恒伽河入中印度國便入南海)。

深樂對治(樂五教反治直梨反)。

紹三寶種(紹時沼反言繼祠也相承不斷也)。

既自充足(足音子欲反滿也周備也)。

復能充足(足音子喻反玉篇云成也益也謂自滿已外成益他人也左傳曰言以足志文以足言是也)。

闍毘(或闍維或茶毘古云耶旬此云焚燒也)。

膠香(依樹而生如熏陸白膠之類是也)。

優鉢羅花(此云青色蓮花是也)。

拘物頭花(此云黃赤蓮花也)。

波頭摩花(此云赤蓮花其花莖有毛刺者也)。

分陀利花(此云白色蓮花也)。

憍奢耶(五分律云野蠶所作綿撚織為衣)。

蒭摩(此云細草花是也)。

轅槅(下音革釋名云車軛也所用軛牛領也)。

七寶(一金二銀三瑠璃四頗梨五車渠六赤真珠七瑪瑙也)。

廁瑱(田見反珠玉雜飾也相廁間雜也謂刻鏤寶瑱也從玉經從土作填誤也)。

駿疾(戍閏反爾雅速也疾也)。

簫瑟(小彫反說文編管為之像鳳之翼瑟音蝨庖羲造瑟也其瑟長八尺二寸四十五絃黃帝使素女鼓之悲不
能止改為七尺二寸二十五絃也)。

八功德水(俱舍論云一甘二冷三耎四輕五清淨六不臭七飲時不損喉八飲已不傷腹也)。

迦陵伽衣(迦陵伽是國名波和羅是衣名)。

欽婆羅衣(毛絲雜織是外道所服也)。

悵悢(上勅亮反玉篇云望也恨也下力尚反廣雅云恨悲也)。

優婆夷(此云近事女也受持三歸五戒也)。

毘舍佉優婆夷(毘舍佉是星名此女因星得名五分律云鹿子母是也)。

唼食(上沓答反俗字也韻略作􃴺嗍也韻英云淺入口味之也說文作噆形聲字也嗍音雙捉反)。

却敵(徒歷反玉篇云宛也對也言於城上雷下木石以却怨敵故也)。

樓櫓(上洛侯反說文云重屋覆也釋名櫓露也上無覆也)。

所惡(烏路反玉篇云憎嫌也)。

竅孔(苦吊反說文云空也泥洹經作寮字義亦通音力彫反蒼頡篇云小孔也)。

羅剎(此云惡鬼也食人血肉或飛空或地行捷疾可畏也)。

伊蘭(具足應云伊那拔羅此云極臭木也)。

畫水(橫􃴻反玉篇云分界也若音胡卦反形也象也非經義也取前音為正)。

鵄梟(上昌之反玉篇鵂鶹角鵄之屬其鳥若鳴其民有禍梟音晈堯反說文云不孝鳥也子長大要當食其母始飛
也)。

鵰鷲(上鳥姚反蒼頡篇云金喙鳥也鷲音就黑色多子鳥師曠日南方有鳥其名曰鷲黃頭赤目五色皆備是也)。

毀呰(呰音紫說文云呰呵也鄭玄曰口毀曰呰也)。

破壞生死(壞音乖拜反謂加功毀之使破也若音懷拜反任運自破也今義取前正合作􃭵字)。

毘舍離(城名在中印度正云吠舍釐周五十里宮城周四五里離車子正云栗呫婆王種也更􂗋治也)。

閻浮提(亦名琰浮亦名贍部閻浮是樹名提州名樹在洲北岸上因樹得名也)。

當斷其舌(斷音團亂反謂割截)。

四馬駟(私恣反說文云一乘駕以四馬也論語云齊景公有馬千駟馬四千疋也)。

縱廣(上子容子用二反謂南北為從也下光朗反謂東西為廣)。

多羅樹(案西域記云樹形如椶櫚高六七十尺果熟則赤似此國石榴東印度多有國人收取食之也)。

阿闍世(此云未生怨也亦名婆羅留支此云折指亦名善見)。

駿疾如(駿戍閏反速疾也又音卒𨳝反馬之神駿非此義也)。

熏修(上許君反切韻火氣也有作薰字音同是香草非此義也修音息由反玉篇治也飾也經有作脩字非也音同
是乾肉脯腊非此義亦非本字也)。

如雹(龐剝反玉篇云陰陽專精凝合為雹也)。

甘膳(音善謂美食也人中美物皆名珍膳也)。

琉璃(天竺之名梵云吠琉璃耶此云近山寶謂近迦毘羅城淨三藏云綠色寶也漢書云罽賓所出經云無以琉璃
同彼水精也)。

倚牀(依綺反說文云依也經文多作猗字非也如此國繩牀後有倚背是也)。

難陀跋難陀(此云歡喜賢歡喜此二龍是兄弟也)。

毘沙門王(此云多聞即北方天王也)。

乾闥婆(新云健撻縛此曰尋香即音樂神也)。

迦婁羅(新經云揭路荼此云妙翅鳥也)。

緊那羅(或云真陀羅此云歌神其聲美妙正法花云和音天子是也亦云疑神也以頭上有角亦名人非人
也)。

摩睺羅伽(新云莫呼勒伽此云𦙄行神即大蟒蛇也)。

阿修羅(或名阿須倫新云阿素洛此云無酒神亦名非天海龍王經云無酒神常懷惡心共帝釋鬪也)。

睒婆利(此云大綿神也)。

陀那婆神(此云陀有那者名施婆者言有此神得有施名)。

拔提達多(拔提言賢達多名授即賢授王也)。

羅剎可畏(羅剎梵音翻為可畏唐梵雙彰故也此鬼行速牙爪鋒芒食人血肉故云可畏也)。

樂香王(樂音五教反愛也)。

貪色鬼魅(此並羅剎女等奪人精氣者也法華會上早已發心今至雙林復懷悲戀)。

天諸婬女(婬以招反玉篇云婬遊戲也或作娙五耕反切韻長好貌也或作娙女以心反節是會色之流
非前廣自等也三字相似三義亦兼任情取捨後多不取)。

藍婆女(准法華中十羅剎女有名藍婆此云乘)。

鬱婆尸女(此云自在)。

帝露沾(此云麻勝)。

焚身(佛文反燒也二木以為柴聚其下著火即為焚燒會意字也)。

𠒎鴈(附無反五諫反王篇云水鳥也)。

鴛鴦(苑元反烏郎反又於良反似𠒎黃赤色常有疋偶不疋即死)。

捷闥婆鳥(同前尋香音樂等也)。

迦蘭陀鳥(此云好聲鳥)。

俱翅羅鳥(經云從聲得名)。

婆噫伽(此云樂見)。

迦陵頻伽(此云妙美聲出於雷山在聲即能遍其聲和雅聽者無厭也)。

耆婆耆婆鳥(此云命命鳥也)。

阿僧祇(此云無央數也按華嚴經僧祇品大數總有一百二十從百千百千名一拘胝如是倍倍相承百重
已外方是阿僧祇)。

蓊鬱(上烏孔反下蘊律反玉篇等並云俱盛貌也謂草木叢生也)。

蔭蔽日光(陰禁反卑世反謂不明也)。

占婆花(此云黃色花花甚香潔少似此方梔子色也)。

作倡妓樂(倡音齒羊反玉篇云俳優戲笑也妓渠倚反切韻女樂也埤蒼云妓美女也以女為樂故也經
作技字才藝也有作伎字非經義)。

白鵠白鶴(鵠胡木反玉篇似鵞黃白色又云黃鵠形如鶴色蒼黃詳此經文其林變白何得類於黃鵠應
為鶴字何各反)。

雕文刻鏤(上鳥堯反說文彫琢也玉篇彫飾也)。

欄楯(上力干反下食允反謂周匝拘欄橫曰欄縱曰楯也)。

鬱單越國(亦名北俱盧洲此云高上地四方正等人面如之定壽千歲如天快樂佛法不聞名為難處)。

忉利天(此云三十三天在須彌山頂上四方各有八天王帝釋居中合三十三天也)。

釋提洹因(具云釋迦提婆因陀羅釋迦云能仁也提婆云天也因陀羅此云主)。

檀波羅蜜(具足應云檀那波羅蜜多檀那云布施波羅蜜云彼岸多云到謂離相行檀得至涅槃彼岸)。

曼陀羅花(此云圓花也摩訶曼陀大圓花也亦名適意大適意也)。

曼殊沙等(此云柔耎大柔耎也)。

散多尼迦(此云寂靜花也)。

波利質多樹花(此云香遍樹謂根莖枝葉花果皆能普熏忉利諸天也)。

俱毘陀羅樹花(此云破他)。

毘摩質多羅(舊云淨心花基法師云綺畫寶飾)。

至第六天(謂欲界頂即他化自在天是也)。

上至有頂(既云梵眾是欲界頂)。

魔波旬(具足梵云稱嚩摩羅波裨旬稱嚩云天摩羅云障礙波裨旬云罪惡謂此類報生天宮惟勸人造惡
令退善根不令生離欲界也)。

弓弩鎧仗(說文弓者以近竆遠也弩音奴古反怒也又機關所發也鎧音口逮反甲也仗音直兩反刀戟
之總名)。

𨥨矟矛(上摸侯反說文長二丈建於兵車正應作矛字也稍音山卓反長丈八)。

金椎鉞斧(椎音直追反即鐵椎也說文呼鐵為黑金鉞禹月反玉篇大斧也正作與我字同)。

罥索(上決犬反擲繩繼取也古文作𦍃字羂索也一名搭索也)。

**** 魔王波旬獻佛陀羅尼曰慧琳新翻

怛儞也(二合)他(去聲引)𢯪(恥賈反下音同)計(一)䋾䋾(摘賈反二字同音)
囉(羅字上聲兼彈舌呼)𢯪計(二)嘮(勞告反彈舌引)嚕(魯字彈舌引下同)㘑(音麗兼彈舌引
下同三)摩賀(引)嘮(引)嚕(引)㘑(引四)𣘨(呵可反上聲引)羅(五)摩(莫可
反)羅(六)嚲(多可反引)羅(七)娑嚩(二合引)賀(引八)

如龜藏六(龜有頭尾四足名為六處若侵惱則藏入殼中眾生六根馳流外境塵賊來侵自守根門如龜
藏六也)。

諛諂(上以朱反下丑冉反周書云面從曰諛三蒼云侫言曰諂經作諭字非也)。

娑婆世界(亦名索訶此云堪忍由多怨疾聖者於中堪耐勞苦而行濟物也)。

六種震動(華嚴經云一震二動三吼四擊五起六覺一名動中復有三相且動中有三相者一名為動二
名遍動三名等遍動餘五各三成十八相也)。

摩䤈𩠐羅(具足云摩䤈什佛羅此云大自在居色究竟天)。

戰慄(隣一反怖懼也亦是戰寒貌也)。

殄滅(上徒見反死滅也)。

文殊師利(此云妙吉祥)。

無邊身(外觀身分見有去來內視同空莫測邊表)。

香氣芬馥(扶福反香氣也芬調和也)。

真金為囱(齒江反在屋曰窗囱古文窗字也玉篇囱即窗牖也)。

玫瑰為地(玫音枚瑰音回說文云火齊珠也按異物志火􃴼珠者狀如雲母色如紫玉光耀如燭散若
蟬羽積如氷潔)。

間無空缺(空取去音)。

𧏙蜋(羗良二音郭注爾雅歲將飢則𧏙蜋出)。

蝮蠍(蝮音芳福反三蒼云蝮蛇也色如綬帶有牙最毒江已北名虺音虛鬼反蠍螫也經誤為蝎字此音胡葛反是
木中蟲非此義)。

十六種行惡業者(謂畜養猪羊鷄狗等肥已轉賣經中自說也)。

及一闡提(闡音昌善反斷善根人也經云信不具故名一闡提云障未來故名為無性畢當得故名為有
性也)。

荊棘(下九力反刺木也並二朿為棘重二朿為棗音早朿音刺)。

面門所出(如來面門放光召集有緣還從口入既謂還從明知是口也)。

*** 涅盤經卷第二

純陀(或云准多此云解妙義雙卷泥洹經云華氏子純言姓華名子純也)。

剎利(或云剎帝利也劫初已來帝王貴種此云田主)。

婆羅門(善見律云常修淨行愽學多聞高貴人也)。

毘舍(賣買求利販易之人)。

首陀(下姓王伇田夫之類也)。

除去(丘呂反玉篇却也除也又音丘盧反離也往也非此義也)。

株杌(上竹俱反木根也下五骨反木無枝也又作柮𠒄並同)。

砂鹵(來古反說文云西方鹵地也确薄之地又作沙同)。

􂿱及(􂿱字無牒韻取丞上聲說文云上舉也救助也)。

冀得(居致反玉篇云幸也望也謂希望也)。

無上法雨(雨上聲呼)。

雨汝身田(雨去聲呼)。

先已通達(先蘇見反舊也先也)。

初成道已破四魔(一煩惱魔二陰魔三死魔四天魔)。

今般涅盤亦破四魔(一無常二苦三無我四者不淨)。

二牧牛女(牧音莫祿反從牛從支王篇云養飤也)。

難陀(此云憙也)。

難陀波羅(此云憙力也)。

名不虛稱(齒陵反)。

從義立名(名字平聲)。

優曇華(此云希有花亦名應瑞也)。

南無純陀(南無此名歸命純陀既是請主眾乃歸之)。

蠲除(上古玄反郭璞曰蠲除也)。

枙(枙有四種一欲二有三見四無明)。

縛(縛有四一貪二瞋三戒取四身取)。

如是觀行(二俱去音)。

若是行者(行去音)。

輕篾(莫結反侮慢陵人也)。

爵祿(上子藥反王篇曰王者制祿爵五等謂公侯伯子男又曰祿賞賜也)。

紹繼(音計嗣續不斷)。

蒭草(上測俱反所以飼畜獸也)。

乞匃(音葢行求乞索也)。

蜂螫(蟲行毒也一音尸赤反是關西音也又音呼各反山東音也又作蛆字知列反東西通用也)。

其水㵱疾(漂疋要反水流急也)。

須臾(玉篇曰須臾俄頃也按俱舍論本行集等云時中最少名一剎那一百二十剎那名一怛剎那六十怛剎那名
一羅婆三十羅婆名一牟呼栗多三十牟呼栗多名一晝夜准大集經一日一夜有三十須臾即牟呼栗多是也經云從
日出看人影長九十六尺為第一須臾云云也)。

黿鼉(上魚袁反玉篇曰似鼈而大鼉音徒多反山海經云江水足鼉郭璞曰形似蜥蝪大者長一丈又有鱗取皮可
以為鼓也)。

娑羅娑鳥(此云共行亦云白鶴)。

阿耨達池(此云無熱惱在雪山中菩薩為龍王居之利物也)。

先教技藝(藝有六藝謂禮樂射御書數是也)。

周迴旋轉(旋轉二字並用去音由任運也若創加功即為平上音也)。

魁膾(上苦迴反下古外反謂屠割之師也)。

囹圄(上力丁反下魚呂反玉篇曰所以禁人也又云囚也釋名云囹領守繫者也謂領囚徒禁禦之也)。

閻浮提(閻浮是樹名提是洲名也故新翻經為贍部洲者是也)。

離於八難(難用去音)。

得人身難(難用平音)。

俾倪(上普米反下五禮反玉篇又作隦堄埤蒼廣雅並云城小牆又釋名云於牆孔中伺候非常之事今詳此字有
其二種一者伺候二者垣墻垣墻不合從人伺候豈宜從土若是垣墻應為埤堄若取伺候應作俾倪兩文二義不失諸
宗故也)。

􃴽鎻(上居奇反馬絡頭也又撿制也下先果戶鑰也)。

五十七煩惱繫縛(按先明淨相經云五住煩惱輕重不同一住十品則成五十又約七縛一
色縛二心縛三三昧縛四智慧縛五神通縛六因緣縛七轉法輪縛是也)。

醒悟之心(上二字並用去音謂醉除也)。

愐眩(麫縣二音玉篇云或亂也不明也又作眠玄二音並通)。

憍慢貢高(今依玉篇自恣為憍淩他曰慢慢前為貢心舉曰高也)。

頑嚚(五關反下魚巾反蒼頡篇頑鈍也左傳云心不則德義之經曰頑口不道忠信之言謂之嚚也)。

奉俸祿(房用反玉篇云與也所以奉官也)。

師範(範音犯謚法曰尊嚴能憚為師楷拭規模曰範也)。

四十八年(謂釋迦菩薩初出家時就欝頭藍仙習四禪八定即以四禪為四十八定為八年也又釋約十
二門秤自行教人讚法美人各有四品為四十八年也)。

八種術(一治身二治眼三治瘡四治小兒五治鬼六治毒七治胎八占星見注涅盤經)。

教汝醫法(教音交經中多作毉字非為正體宜著酉也)。

癡騃(五駭反玉篇無知也仡仡也仡音魚乞反)。

偶成於字(上五口反爾雅合也遇也)。

麥􂬁(蠅即反音義曰諸書並無此字按阮孝緒晉書為弋音􃴾是麥穅字無所出也)。

飲餧調釋(飲於鴆反餧於偽反)。

除愈(余主反病瘳也有本作瘉瘉病也非經義也)。

*** 第三卷

身纓長病(纓於盈反纏繞也謂被病纏身也)。

寢臥(上七錦反眠寐)。

病篤(丁木反厚也困重)。

責索無所(側戒側革二反並通說文求也玉篇云徵索宿欠也)。

摩訶迦葉(此云大飲光是婆羅門姓摩訶言大簡異群小故也)。

以此二緣(一則聲聞不堪付屬二則菩薩堪能住持也)。

多羅聚落(多羅此云蘆葦傳云拘尸城東蘆葦村人也)。

幼稚(直利反稚小也)。

迦隣提(此云實可愛謂水鳥即鴛鴦之類是也)。

八大河(一名恒河二名閻摩羅三名薩羅四名拔提五名摩訶六名辛頭七名博叉八名悉陀)。

太白(此西方金星也)。

歲星(此東方木星也說文萬物之精上為列宿其歲星越歷二十八宿宣徧陰陽十二月一次也玉篇云律曆書名
五星為五步所以歲字從步戍為聲也)。

天意樹(諸天有樹隨天意轉所求皆遂故得名也)。

閻浮金(閻浮是樹其樹汁點物成金其金黃赤復如紫焰其價最貴也)。

不能飛過(過字去音)。

在屏𢉝處(屏卑井反𢉝烏對反謂隱蔽處也)。

教詔(並用去音三蒼去示誨也)。

䬫餬(上徒奚反下戶姑反蘇中清液也經作醍醐非正體也)。

抄掠(上初教反下力約反謂強奪取物也若是劫取應作剿剠二字也)。

搆捋(上鈎豆反下樂适反謂取乳也搆字正體應作𤛗􃴿)。

鑽搖(上纂丸反下以招反謂作蘇之法也)。

此常法稱(稱用去音)。

云何行想(行字平音)。

修多羅(此云契經餘經下釋也)。

班宣(補姦反謂遍布也玉篇亦為頒字)。

果蓏(魯果反木實為果草實為蓏又云陸生為果水生為蓏也)。

𧄼瞢(上徒登反下莫曾反失眠也不明也)。

常有希望(望平音)。

眾望都息(望字去音)。

甜穌八味(一苦二醋三甘四辛五鹹六淡甜中又二一者不苦故甜二者不醋故甜合成八也)。

爼壞(爼側呂反玉篇云肉几也非經意也應為沮字疾與反毀)。

三昧(具足云三摩地此云等持謂離沈掉令心住一境性也)。

*** 第四卷

深邃(私醉反說文云遠也幽深也從穴遂聲也)。

乳養(乳儒主反玉篇乳生也鳥養子曰孚獸養子曰乳)。

嬰兒(上伊盈反三蒼云女曰嬰男曰兒釋名始生也又女人􃵀前曰嬰投之嬰前而乳養故嬰兒也)。

多含(胡甘反莊子曰含哺鼓腹蒼頡篇含者含哺也謂其母哺飼其子慮恐不消故生憂念佛知其意舊音作琀胡
紺反說文云送終口中之玉也與經意未相應今不取也)。

夭壽(於矯反說文屈也折也謂不盡天年謂之夭)。

毫􃥝(上戶刀反下力私反按孫子筭經十忽為一絲十絲為一毫十毫為一𣯛十氂為一分十分為一寸十寸為一
尺十尺為一丈十丈為一引是)。

三種淨肉(一不見殺二不聞殺三不疑殺為已殺等是)。

十種不淨(依十誦律數一人二龍三師子四象五馬六牛七騾八猴九蛇十狗)。

九種清淨(就見聞疑各有前方便後起及與正體合成九種)。

憍奢耶(五分律云絲蠶所作謂家蠶野蠶並是也)。

要是壞色(懷怪反謂以青黑木闌染令變色也)。

珂貝(上苦何反廣雅美石次玉也埤蒼瑪瑙也玉篇云貝螺屬也出海中色白如雪所以纓馬膺下補蓋反說文海
介蟲也玉篇云古者貨貝而寶龜傳曰貝錦文古者無錢唯傳貝齒且如資財貨賄之字皆從於貝中天五印度見今行
用此方殷周廢貝行錢于今不絕)。

皮革(下耕麥反皮也熟者名韋生者名革也)。

貯聚(貞呂反杜註左傳云貯蓄也藏也說文積也從貝宁聲也)。

被般(皮寄反被帶也經有作披開張也非此義也)。

尼乾子(此云無繫是裸形外道不繫衣食以為少欲知足者也)。

如猫伺鼠(伺思吏反字林云候也察也)。

迸鐵(北孟反謂火星散也)。

占相星宿(占觀也星有五星宿有二十八宿如大集說也)。

珊瑚(桑寒反漢書罽賓國出珊瑚說文云珊瑚謂赤色寶生於海底或出山石中也)。

學諸技藝(奇蟻反才能也藝也此方有六藝謂禮樂射御書數是也西方技藝即習五明是也一者因明
二聲明三醫方明四功巧明五者內明前說六十四能不出醫方四巧也)。

種植(植時力反栽接諸樹)。

蠱道(上公戶弋者二反謂行蟲毒害人也)。

呪幻(誦呪驅策幻惑迷人)。

摴蒲(上勅於反博物志云老子作之用卜今人擲之為戲)。

滋蔓(上子司反下勿飯反滋益也蔓長也經文作漫莫喚反敗也非經義也)。

輸頭檀王(此云淨飯王也)。

摩耶夫人(此云大術玉篇云夫者男之美稱婦因夫德成人故云夫人)。

漸漸而斷(都暖反)。

斷諸惡已(斷徒暖反)。

耶輸陀羅(此云持譽)。

亭歷子𥢶(下苦外糠外反)。

素在後宮(素本也)。

角力(上古岳反量也試也經作捔字音才古反是古文粗字粗略也全非經義)。

陶家輪(上大勞反蒼頡篇作瓦之家也舜始為陶又作匋字亦通用也)。

斷取一切(斷音都管反玉篇純也截也)。

百億閻浮(此三千大千世界之內合有百億依經說億有三種數法不同若依下數十萬為億計有萬億
數有餘也若依上數萬萬為億只有十億數不足今依華嚴經一百洛叉為一億故有百億也)。

林微尼園(梵云藍軬尼此云樂勝園光是天女名也昔因遊此故得名耳也)。

入天祠(辭寺二音祭祀之所也)。

摩䤈守羅(此云大自在居色究竟天也)。

師子璫(都唐反釋名云穿耳施珠曰璫)。

悉達太子(梵云悉多此云一切義成也)。

降伏魔官(官王也主也魔是他化天主故云王)。

木槍(七羊反距也三蒼云木之兩耑銳曰槍經有作鏘鏘字鈴聲非經義也耑音端)。

博弈(補各反說文𡱈戲也六􃙡十二棊也玉篇云古者烏曹作􃙡也下弈音亦自關而東齊魯之間皆謂棊為弈􃙡
字從竹經中多作博字訓廣也非經意也)。

如閻浮提(此云樹洲因樹立名也)。

東弗于逮(此云勝身洲)。

西瞿陀尼(此云牛貨洲也其土無錢以牛為貨易也)。

北欝單越(此云勝所作謂彼人所作皆無我所勝餘三洲也)。

燈爐(魯姑反盛火器也今按經或有作鑪言燈爐者大小悉滿中油即此方燈盞是也方言有異故耳也)。

*** 第五卷

有祕密藏(才浪反下三藏字去聲同)。

何以故如滿月(此下有十七箇藏悉平聲才郎反次有二藏字去音次四字平音)。

毘伽羅論(外道大論此云無頌)。

瘡疣(于鳩反皮外之風結也腫也)。

舌則卷縮(今按玉篇卷字有三音一音九勉反收卷也又音九媛反書卷也又音奇圓反曲縮也此音是
經所取也即此卷縮之卷又有三體一作觠字角曲也二作𢑆字弓曲也三作韏字皮縮也經云舌縮宜作卷字也)。

八大人覺(一少欲二知足三寂靜四精進五正意六正定七正慧八不戲論也)。

婬怒癡(怒音奴故反三毒也)。

傅以妙藥(傅音浮務反附也塗藥也經文多作拊字芳甫反拍也非此義也)。

四百四病(地水火風名四大風輕地重火上水下互相乖反名四毒蛇一大不調百一病生四大不調則
四百四病是也)。

清夷之處(夷平也)。

卒得凶問(問信也)。

破而聲㽄(先奚反通俗云瓦璺聲也璺音問經文誤為嘶說文悲聲也非此義也)。

如𦳈麻子(布奚反郭璞云如豆也經文多作蜱是蟲名非草也)。

日暴(蒲冒反曬也晞乾也)。

振爆(音豹聲類云皮散起也)。

佉陀羅(此云坑樹也云似苦棟樹此說非也)。

二十五有(四洲四惡趣及以六欲天無想梵淨居四空及四禪也)。

婆師花(舊云藤花梵云婆利師迦此云夏至花也)。

阿摩勒(此云無垢南本經作呵黎勒誤也此方其識淨三藏云菴摩勒迦此云苦澁藥形如小柰若云菴摩
羅菴沒羅狀如木苽大如鵞子甘美或生如熟或熟如生故經云生熟難分者也鞞䤈勒者狀如甘子味酸並無正翻也)。

癰疽(七余反說文云久㿈也經文多作蛆字此音子余反謂螂蛆是蜈蚣也又作胆字蠅胆也並非㿈疽義也)。

泛長(上芳劍反說文泛浮也駛疾也或為汎字並通)。

莖幹(上戶耕反下干旦反說文本也)。

窄狹(上嘖音下洽音經文作迮通用)。

門閫(苦本反門限也或作梱亦通用也)。

四種毒蛇(一者觸毒二嚙毒三氣毒四者見毒)。

三跳(他吊反旁擲也又音徒彫非今所取也)。

摩訶波闍波提(此云大愛道是佛姨母亦名大勝生主也)。

憍曇彌(婆沙論云此王種翻為滅惡為民除患故也彌是女聲為是姨母故以女聲呼之也)。

穀積下(積子易反禾聚也)。

瞿師羅(此云妙音聲形長三尺位登初果也)。

當以五繫(頭及兩手兩足縛在一處也)。

*** 第六卷

阿竭陀藥(阿云普竭陀云去言般此藥普去眾疾又阿言者無竭陀云價謂此藥功高價直無量)。

侵嬈(乃了反郭璞曰嬈弄也玉篇云戲相擾弄也)。

妒憋(篇滅反方言憋惡也郭璞云急性也經文有作弊亦同也從戶)。

虎豹(百貌反說文似虎圓文也經文有作虎兕辭里反山海經兕似牛蒼黑色郭璞曰兕一角重千斤似犀古音義
云皮䩕堪作甲是也)。

熊(許弓反玉篇云獸似豕山居冬蟄䑛其掌掌似人掌也)。

羆(彼宜反爾雅似熊而黃白色郭璞曰長頭高腳猛憨多力能拔樹木者名羆也)。

豺狼(上士皆反玉篇云狼屬也山獸也足似狗月令云季秋月豺乃祭獸也)。

麤澁(所急反有作􂍋非也)。

憎惡(烏故反嫌也)。

秔粱(上革阬反下力章反經中多作粳粮二字俗用也)。

正法餘八十年(准大集經如來滅後正法住世合得千年計當九百二十年已後則是餘八十
年也)。

前四十年(計從九百二十一年至九百六十年中間四十年是也)。

冤宛家(苑元反二體並通韻集枉屈也經文多作怨於願反恨也或作惌非也)。

讎隙(上受由反對也報也隙去逆反璺也裂也經中多誤有作酬勸酒也有作隙者正體字也有作郄地名非也)。

求請眾僧(請字通於三音若用平聲受賜也若用上聲諮問也若用去聲召喚也今此請僧即當召喚其
字正體應作靚並依玉篇也)。

稊稗(上徒奚反下排賣反)。

儲君(直於反貯備也蔡邕勸學曰儲副君也)。

旃陀羅(此云險惡人也即屠兒膾子等是也)。

篡居(上初患反玉篇云奪也謂強奪寶位也)。

守羅(來賀反謂遊兵投道以備寇賊)。

弱冠(古玩反禮云男子二十冠而字之釋名云二十弱冠謂成人冠體尚弱)。

醒悟(上星定反謂酒解也)。

躃地(上脾伇反玉篇躃倒也)。

什物(時立反三蒼云什聚也雜也謂資生之器物也江南名什物此土名五行史記舜作什物陶器於壽丘也)。

堤塘(上都奚反下徒即反玉篇云堤謂之梁又防也障也葦昭曰積土為封限也)。

穿穴(玄決反有作決古穴反穿破也)。

淋漏(上力金反三蒼漉水下也南經有作㵕所禁反潛下義非也)。

八不淨物(一奴婢僕使二象馬牛羊三田宅􃩽店四居貯陳宿五金銀珍寶六車乘輦輿七販賣市易八
畜諸種子是名八種更有一家說如下別釋)。

迦羅迦樹(此云黑果形似鎮頭)。

鎮頭迦果(古譯云狀同此方柿子之類也)。

耘除(禹軍反除草也字從於來力對反玉篇云田器也可以除草經文有作芸與蒷同是草名也形似苜蓿月令云
仲春芸始生並非經義)。

裁有(在災反僅也劣也不欠也廣雅作纔暫也三蒼纔微見也諸書裁纔並用無定體也)。

衒賣(音縣說文行且賣也廣雅衒詃也或作眩𧗳二體通用)。

併不供養(并詔反兼也經文作并非經義)。

飢饉(几宜反下音近爾雅云穀梁傳云一穀不昇曰嗛二穀不昇曰飢三穀不昇曰饉四穀不昇曰康五穀不昇曰
大浸昇登也成也五穀者麥菽稷麻𥞫也見月令)。

*** 第七卷

有四魔故(謂魔有師徒說邪見經律也謂魔師為弟子為二邪經為三邪律為四經云如是謂者魔經律
隨順彼者是魔眷屬也)。

猶如獵師(竊披忍服眾獸來附因而致害今引況魔)。

碼碯(如初卷已釋)。

娉妻(篇併反問婚也說文訪也爾雅娉問也有作𨉯同)。

釜鍑(上扶武反韻英云爨器也下扶又反言鎮鬲也說文大口釜也鬲音力的反即釜鬲也象三足鼎之形也)。

治壓(於甲反廣雅壓鎮也經文多作押非本字也)。

酤酒(上音固廣雅賣酒也經有作沽俗用亦水名也非此義又音古胡反買酒也雖非此義亦通語也)。

限劑(齊細反三蒼云分齊也)。

羖羝(上工戶反下丁奚反說文牡羊也三蒼特羊也屈角者)。

憒𠆴(上工對反說文亂也下女孝反猥雜也其字市下書人作𠆴會意字也經文多作閙俗字也門中作市不是會
意字)。

箱篋(苦頰反竹器盛衣者也)。

革屣(所綺反古文作􃵁𩎉二體同也)。

大致(竹吏反至也說文送詣曰致三蒼云到也與也)。

違陀天(譯勘梵音云私建陀提婆私建陀此云陰也提婆云天也但建違相濫故筆家誤耳)。

迦旃延天(是婆羅門大姓)。

多羅樹(此云重直龍反謂葉葉相次也或云檳榔樹似椶櫚樹)。

常翹(祇遙反廣雅舉也郭曰翹懸足也)。

為屐(巨逆反履屬也見說文屐有草有帛者非總用木也)。

療治(上力照反止病也又療即治也)。

摩訶棱伽(此云大價衣)。

樂味(力各反)。

齅香(上許究反說文以鼻就臭也經文多作嗅字俗傳非正也)。

嬰孩(於盈反頸下也孩戶來反玉篇云稚小也養在嬰前故有作咳字玉篇云小兒笑也非此義也)。

拘躄(卑益反說文不能行也)。

𤸇疲(上力弓反下北可反有作𤸇跛俗字也)。

相𢷏(蒲角反通俗云爭倒也有作僕普卜反小打也)。

木筩(徒東反郭璞云竹管也說文斷竹也有作筒字徒貢反玉篇云漢元帝吹筒簫是也)。

利󰑁(俱籰反說文云大鋤)。

清淨行處(行平聲)。

霸王(補駕反鄭玄曰無祿而王謂之霸也)。

步屈(纂文云吳人以步屈名桑闔方言蠖又名步屈也闔古合字戶合反今詳此蟲即槐蟲之類是也步步屈身要
因前足捉物方移後足經喻外道欣上厭下取一捨一不離斷常等見如步屈蟲也)。

*** 第八卷

造詣(千到反)。

金篦(閉迷反按荀楷誥幼文字宜作篦相承且用也經文有作錍依撿玉篇音普蹄反薄箭也非經義耳經文作椑
非也音卑果名也即椑柹也經又有作琕非也是琕珠字音毘延反)。

鵞鴈(五諫反玉篇鴻之小者也儀禮曰出如舒鴈爾雅舒鴈鵞也鳫古字也)。

髣髴(芳往反妃末反謂相似也見不審諦也古文作􃵂𦕚說文仿佛並同用也)。

大舶(蒲百反埤蒼大船也大者長二十丈載六七百人者是也)。

愞弱(奴換反三蒼愞即弱也)。

寱言刀刀(霓世反通俗文夢語也說文眠言也聲類不覺妄言也經文多作讇按諸字與諂同佞言也)。

樘觸(直庚反說文云柱也何承天纂文云樘觸也又作敞􃵃二體同經文多作棠非也)。

**** 次辯文字功德及出生次第
翻經沙門慧琳釋

梵經(云阿察囉唐云文字義釋云無異流轉。或云無盡。以名句文身善能演說諸佛秘密萬法差別義理無窮故言
無盡。或云常住。言常住者梵字獨得其稱諸國文字不同此例何者如東夷南蠻西戎北狄及諸胡國所有文字並是小
聖睿才隨方語言演說文字。後遇劫盡三災起時悉皆磨滅不得常存。唯有此梵文隨梵天王上下前劫後劫皆用一梵
天王所說。設經百劫亦不差別故云常住。總有五十字從初有一十二字是翻字聲勢。次有三十四字名為字母。別有四
字名為助聲稱呼梵字亦五音倫次喉𦠍齗齒脣吻等聲則迦左䋾嚲跛五聲之下又各有五音。即迦佉誐伽仰乃至跛
頗􂔝𠴸莽皆從深向淺亦如此國五音宮商角徵羽。五音之內又以五行相參。辯之以清濁。察之以輕重。以陰陽二氣揀
之萬類差別悉能知矣。故易曰觀乎天文以察時變。觀乎人文以化成天下即其義也。經言十四音者是譯經主曇無讖
法師依龜茲國文字取捨不同用字差別也。若依中天竺國音旨其實不爾。今乃演說列之如右。智者審詳)。

𣘨(阿可反)。

啊(阿箇反阿字去聲兼引)。

贀(伊以反伊字上聲)。

縊(伊異反伊字去聲兼引)。

塢(烏古反或作鄔亦通)。

污(塢固反引聲牙關不開)。

翳(嬰計反)。

𢙴(哀蓋反引聲正體愛字也)。

污(襖固反大開牙引聲雖即重用污字其中開合有異)。

奧(阿告反引聲)。

暗(菴紺反菴音阿甘反)。

惡(阿各反正體惡字也)。

已上一十二字是翻梵字之聲勢也。

(於此十二音外更添四字用補巧聲添文處用翻字之處輒不曾用用亦不得所謂乙上聲微彈舌乙難重用取去聲引
力短聲力去聲長引不轉舌此四字即經中古譯魯留盧婁是也後有三十四字名為字母也)。

迦(居佉反又取上聲)。

佉(墟迦反佉字取上聲墟音丘於反)。

誐(魚迦反迦字准上音)。

伽(渠賀反伽字去聲重)。

仰(虛鞅反兼鼻音鞅音央兩反)。

左(藏可反上聲)。

瑳(倉可反上聲)。

嵯(慈我反)。

醝(嵯賀反引聲重)。

孃(女兩反兼鼻音)。

絝(陟賈反)。

姹(坼賈反)。

䋈(紺雅反)。

􃵄(荼夏反去聲引)。

拏(儜雅反兼鼻音)。

嚲(多可反)。

佗(他可反他字上聲正體他字也)。

􃵅(那我反)。

馱(陀賀反重)。

曩(乃朗反鼻音)。

跛(波可反)。

頗(陂我反)。

麼(莫我反無鼻音)。

𠴸(婆賀反去聲重)。

麼(忙牓反鼻音)。

野(如本字音也)。

囉(羅字上聲兼彈舌呼之)。

砢(勒可反)。

嚩(舞可反)。

捨(尸也反)。

灑(沙賈反)。

縒(桑可反)。

賀(何駄反)。

乞灑(二合兩字合為一聲。此一字不同眾例也。
已上三十四字名為字母。野字囉字已下九字是歸本之聲從外向內如上所音梵字並依中天音旨翻之。只為古譯不
分明更加訛謬疑誤後學。此經是北涼小國玄始四年。歲次乙卯。當東晉義熈十一年。曇無讖法師於姑臧依龜茲國胡
本文字翻譯此經遂與中天音旨不同取捨差別言十四音者錯之甚矣。誤除暗惡兩聲。錯取魯留盧婁為數所以言其
十四未審如何用此翻字龜茲與中天相去隔遠又不承師訓未解用中天文字所以乖違故有斯錯。哀哉已經三百八
十餘年竟無一人能正此失。昔先賢道安法師符秦帝師東晉國德有言曰。譯經有五失三不易也。斯言審諦誠如所論
智人遠見明矣。以此觀之失亦過於此說。慧琳幼年亦曾稟受安西學士稱誦書學龜茲國悉談文字。實亦不曾用魯留
盧婁翻字。亦不除暗惡二聲。即今見有龜茲字母梵夾仍存。亦只用十二音取暗惡為聲翻一切字。不知何人作此妄說。
改易常規謬言十四音。甚無義理其實四字)。

乙(上)。

乙(去聲)。

力力(去聲未曾常用時往一度用補聲引聲之不足。高才愽學曉解聲明能用此四字。初學童蒙及人眾凡庶實不
曾用也。其三十四字母譯經者呼為半字。足知不曾師授。胸臆謬說也。凡文句之中有含餘音聲不出口者名為半字。非
呼字母以為半字。今且略舉三二以明其義。假令云薩嚩即含囉字在娑嚩二字中間囉聲即名為半字。若梵書即寄囉
字一半於嚩字頭上。如言沒馱即母字之末任運含其娜字。娜是半字。梵書即寄娜於馱字之上故娜為半字。如言達麼
兩字中間含其囉音。梵文囉字一半寄書麼字之上。囉即名為半字。以是三句例諸他皆倣此其義明矣。奈何根本字母
一切文字之源能含眾德之美玅義說不盡而乃謗為半字。足知不解。若言合如此者自身既是半字義不圓滿何能出
生一切眾字。以此觀之足知所譯不明。展轉相傳訛謬不可依據。有識梵文學士請勘梵本及問傳學梵僧方知所論一
一實爾。梵天所演字母條例分明。今且略說相生次第。用前十二字為聲勢舉後字母一字一字翻之一字更生十一字
兼本成十二字如此遍翻三十四字名為一番。又將野字遍加三十四字之下一遍准前一一翻之又成一番。除去野字
即將囉字遍加三十四字之下準前以十二字聲勢翻之一字生十二字三十四字翻了成四百八字又是一番。次以攞
字嚩字娑字賀字仰字孃字拏字曩字麼字等十二字𢌞換轉加成十二番。用則足矣。亦須師授方知次第句義文翰攝
在十二番中悉皆備足。若展轉相加雖無竆無盡義理相涉聲字乖僻人間罕用。只用前十二番字又以八轉聲明論參
而用之。備盡世間一切聲韻種種差別名言依字辯聲。依聲立義字即廻互相加聲義萬差條然有序。繁而不雜。廣而易
解。此乃梵天王聖智所傳。五通神仙高才術士廣解略解凡數百家。各騁智力廣造聲論名論數論等終不能說盡其玅。
是故前劫後劫諸佛出現世間轉玅法輪皆依此梵文演說方盡其美也。是故大毘盧遮那經中有字輪曼荼羅品持誦
此五十餘字功德無量無邊。能令眾生三業清淨決定當成無上菩提)。

*** 第九卷

迦隣提鳥(梵語此云實可愛鳥)。

鴛鴦(水鳥也似𠒎黃赤色也此鳥有匹偶不匹則不飛故以此鳥於共匹行也)。

金磺(古猛反說文銅鐵璞石也從石黃聲也鄭玄璞石也云金玉在石未銷鍊日鑛又作研礦並同)。

盛夏水長(張兩反又作涱音同)。

虧盈(上丘危反減損也有作虧字非體也)。

月蝕(音食易云日中則吳月盈則蝕劉熈釋名云日月虧日蝕稍稍侵虧如蟲食草木葉也)。

彗星(隨銳反爾雅云彗星為欃槍也釋名云其星光稍稍似掃彗也人間謂之掃星也)。

廝下(思移反廣雅命使也字書廝伇也又作㒋同謂賤伇者也)。

怖遽(渠庶反廣雅怖畏懼也遽疾急也經文有作懅亦通)。

堆阜(上都𢌞反有作垖下浮務反並丘陵也)。

婆羅翅樹(此云白鷺也)。

尼迦羅樹(此云不黑亦云不時也)。

佉陀羅(云坑樹其木堅實者是也)。

密緻(直致反密也又作􃵆同用也)。

三十二相(十住婆沙第三卷瑜伽第十九大般若勝天王會及寶女經及菩薩藏經及此經卷具明三十
二相文多不載也)。

八十種好(十住婆沙第七瑜伽四十八卷勝天王會無上依經第二具明此相也)。

輕蹈之(蹈徒到反玉篇云􃵇踐也)。

不匿(尼力反玉篇云隱也)。

鬱烝(上於勿反李巡注爾雅云鬱盛氣也下之仍反說文火氣上也)。

解八種藥(一治身二治眼三治瘡四治小兒五治邪鬼六治毒七治胎病八占星如下耆婆所說)。

乳哺(蒲布反含食也謂口中嚼食也經有作晡補姑反謂申時食也)。

創皰(上初良反又作戧剏皆古字也說文創傷也經有作瘡俗字非正也下蒲斅反又作皰同說文面生氣瘡也經
文有作疱字非正體也)。

㿃下(當賴反又作䐭同字林女人赤白㿃二病也關中多音帶三蒼下漏病也釋名云下痢重而赤白曰㿃言厲䐭
而難差也經文作蜇字與蛆同知列反謂蟲螫也又作哲字智也此之兩字並非經意)。

抄前箸後(箸忠庶反箸言處也亦云立也)。

菴羅果(此無正翻狀如木瓜其味香甘經取生熟難分者也)。

先陀婆(淨三藏云是石鹽也出在信度河邊故以河為名今經云一名四實此喻智臣相時而用)。

婆羅奢樹(此云赤花樹也)。

迦尼迦樹(具云尼迦割羅尼迦此云月也割羅此云作也)。

阿叔迦樹(此云無憂也)。

波吒羅(吒音竹駕反此翻為重葉樹也)。

*** 第十卷

祠祀(徐理反爾雅云祭祀也禮記王者為群姓立十祀謂諸侯五祀太夫三祀士二祀庶人一祀或竈小神作譴告
者也)。

輕躁(子到反又作趮同易云處震為躁躁猶動也論語曰言未及而言謂之躁鄭玄曰躁不安靜也)。

口𠁊(所兩反敗也楚人名美敗曰爽也)。

肴饌(士眷反又作饌同說丈饌具食也)。

悵怏(於亮反說文怏怏不服也蒼頡篇云怏懟恨也)。

唐捐(徒郎反徒也徒空也捐音以專反玉篇弃也)。

摩伽陀國(梵語義譯云摩云無也伽陀害也言此國法不行刑戮有犯死罪者送至寒林任其生死又釋
云摩者大也伽陀體也謂於五印度此國最大綂攝諸國故云大體)。

滿足八斛(此摩伽陀國處中諸部之中用於天律以治斗稱餘方不定皆此取則正準孫子筭經云量之
所起初起於粟六粟為一圭六十粟為一撮六百粟為一杪六千粟為一勺六萬粟為一合六十萬粟為一升六百萬粟
為一斗六千萬粟為一斛此並據佛在世時與周法同若小斗三升是今之一斗也)。

烏角鵄(言角鵄者此鳥頭上毛竪似角即鵂􂔴荒鷄之類是也此鳥噉鳥必無同棲之義故佛引為譬喻)。

七葉花(葉有七差狀似人手其花臭惡也)。

婆師香(其花芬馥也此云藤花也)。

浸壞(上精禁反水潛人也壞胡恠反)。

說十三偈者(凡舉六條誓有六隻偈一偈結成十三也從角鵄訖以是故偈也)。

怡悅(上與之反爾雅云怡樂也憙也又熈同)。

姝大(上齒朱反說文好也色美也釋名云趙魏燕代之間謂好為姝也)。

瓌異(上古𢌞反又作傀同方美也盛也說文偉也奇也)。

弊惡(上毘謎反惡性也疾也急性也)。

吐核在地(核行革反果中實也)。

渚名拘耶尼(西牛貨洲也)。

診之(之忍反說文診視也三蒼候也聲類云驗也時用作𧧂一也)。

**** 外道九十五種皆趣惡道慧琳釋

(外道者邪見猥雜不堪縷說所行所執各各不同今且略舉數般以明差別所謂勝論數論執我計常五熱炙身編㭬臥
棘塗灰掬食翹足裸形自餓投河鷄狗等戒板衣𦬆草赴火投巖矯亂髑髏習諸邪定無利勤苦不得解脫是故經言皆
趣惡道瑜伽六七顯揚九十廣辯宗途如彼二論戒禁所執以顯相從總攝論之不過十六如論中頌曰)。

(執因中有果　顯了有去來　我常宿作因　自在等實法
邊無邊矯亂　計無因斷空　最勝淨吉祥　名十六異論)

(一因中有果宗　二從緣顯了宗　三去來實有宗　四計
我實有宗　五諸皆常論宗　六宿作因論宗　七自在等
因宗　八實為正法宗　九邊無邊論宗　十不死矯亂宗
十一計無因論宗　十二計七斷論宗　十三因果皆空宗
十四妄計最勝宗　十五妄計清淨宗　十六妄計吉祥宗)

恕己(舒預反蒼頡篇如也大戴禮恕則仁也聲類人者心恕物也)。

綜習(上子宋反三蒼云綜理也謂機縷持絲文屈緯制經令得開合成於文像學習亦爾功著藝成也)。

非一切眾生盡依飲食存(按孔子家語曰唯飲而不食者蟬也唯食而不飲者
蠶也不食不飲者蜉蝣蠛蠓也亦食亦飲者世間人畜也故知前偈權為眾生既非普遍之言是有餘義也)。

羸瘠(上力佳反下情亦反又作㿉𤶬膌三體同用說文云瘠瘦也)。

刺刺(上雌自反草木刺人為朿刀劒矛矟傷人者為剌古文作朿字說文木𦬆也下清亦反廣雅以刃橦也)。

矛矟(上莫候反下音朔已見前釋在第一卷中)。
一切經音義卷第二十五



一切經音義卷第二十六

釋雲公撰　大唐沙門慧琳再加𠜂補

  
  * 
涅盤經從第十一盡四十
闍維分兩卷
大般泥洹經六卷
方等般泥洹經兩卷
南本涅盤經三十六卷同用此音
右已上計七十六卷同此卷音。

*** 大般涅盤經第十一卷

習習(經文有從疒女革反作㿇諸字書並無此㿇字近代人加疒作之)。

噦噎(於越反通俗文氣逆也說文云氣短也)。

痳瀝(上力金反聲類小便數也經文作淋說文水沃也廣雅淋漬也非此義)。

懟恨(上直淚反古文作譵同爾雅云懟怨而且忿也)。

阿伽陀藥(此云無病或云不死藥有翻為普除去謂眾病悉除去也)。

三摩拔提(此云等至無心定也)。

𧄼瞢(徒登反下莫登反昏昧也)。

那羅延(此云力士或云天中或云人中力士或云金剛力士也或云堅固力士)。

鉢建提(此云跳躑此中力士甚勇健捷疾也)。

欠㰦(墟庶反通俗文口通氣也有作呿非此義也)。

蟠龍(薄寒反方言龍未升天謂之蟠龍廣雅蟠屈也經作盤器物字非此用也)。

㓟剝(上音披經文假借用字書中並無此字也)。

結加趺坐(趺音府無反。三蒼云足趺也。鄭註儀禮云足上也。按攝持鞋履之處名為足趺。慧琳云結加趺
坐者加字只合單作加盤結二足更手以左右足趺加於二䯗之上名結加趺坐。其坐法差別名目頗多不可繁說。今且
略敘二種坐儀。先以右足趺加左䯗上。又以左足趺加右䯗上。令二足掌仰於二䯗之上。此名降魔坐。二手亦仰掌展五
指以左押在安在懷中。諸禪師多傅此坐是其次也若依持明藏教灌頂阿闍梨所傳授即以吉祥坐為上。降魔為次。
其吉祥坐者。先以左足趺加右䯗上。又以右足趺加左䯗上。亦令二足掌仰於二䯗之上。二手准前展指仰掌。以右押左
此名吉祥坐。於一切坐法之中此最為上。如來成正覺時身安吉祥之坐。左手指地作降魔之印。若修行人能常習此坐
具足百福莊嚴之相。能與一切三昧相應名為最勝也)。

劈裂(上匹狄反說文破也謂寒凍宍裂也廣雅中分也)。

阿羅羅阿波波(謂地獄寒苦之聲也此四地獄因聲為名也觀佛三昧海經第五卷中廣說其
因緣)。

波頭摩地獄(此四地獄因花為名應墮彼獄必有花來迎其神識)。

擘裂(補革反說文撝也手擘也鄭玄云破裂之也)。

建陀(具足云私建陀此云蔭也朗法師云是偏脣鬼也)。

憂摩陀(摩音莫可反此云妖狂亦云是醉神者也)。

阿婆魔羅(此云無花鬘或云顛狂也)。

散陀那花(亦云線陀那此云流花也)。

盧脂那花(亦云盧遮那此云眼花也)。

箏(說文云皷􃵈筑爭樂也秦人無義二子爭父之瑟中分之故號曰笋今加竹作笋)。

笛(說文七孔笛也俗云羗笛三孔也風俗通云笛笛者滌也滌邪穢納雅正也)。

簫(爾雅大簫謂之䇾郭璞云編三十三管長尺四寸小者謂之箋十六管也)。

瑟(爾雅云大瑟謂之灑郭註云長八尺一寸廣一尺八寸二十七弦也)。

箜篌(釋名云此師延所作靡靡之樂後出於桑間濮上之地葢空國之侯所存師延為𣈆平公鼓焉後為鄭衛分其
地遂亾其國故號為鄭衛之音謂之淫樂也)。

鼓吹(鼓動也擊也有從皮作皷俗字也)。

多伽婁香(釋論云木香此云不沒也)。

麒麟(渠之反力真反說文仁獸也頭上一角角端頭有宍麝身牛尾經文作騏驎字說文云馬文如綦文者也驎力
振反爾雅白馬黑脣曰驎並非經義)。

枸枳羅鳥(亦云瞿枳羅瞿此云牛亦名地枳羅云釘)。

氍毹(渠俱山千二反通俗云織毛蓐也經作氀力宇反氀毼也非此義也)。

毾㲪(上他盇反釋名云施之大床前榻上以登上大床因以名之㲪音得恒反)。

拘執(狀如㲜一邊毛長色黑律中六群比丘反被拘執夜出怖人言似鬼之者也)。

䩸衣(三蒼而容反說文鞌毳飾也亦作𦶇而容反或作毦人至反廣雅罽也織毛曰罽䩸字三體通取任用於義無
失經有作茸而容反說文云茸草也非經義也)。

根子(謂薑芋之屬也以無子可種但擘根而生故也)。

莖子(戶耕反謂石榴楊柳之屬是也以無根而生故謂之也)。

節子(謂蘭香芹蓼稊子秬屬草等之屬是也有節即生故也)。

接子(姉葉反謂梨柿之屬同類相接者也有經作􃵉􃵊字全非字體也􃵊又音才葉反疾也非今所取)。

子子(即諸種子是也)。

丹枕(按天竺多用帛㲲繒緣紵兜羅綿而作或枕或倚者也丹謂赤色也)。

安簧木枕(謂枕內安簧撼之出聲狀如有水也)。

六􃙡(說文云局戲也六著十二棊也)。

拍毱(巨六反古文作𥷥今作鞠郭璞云毛丸氣毬之類以􃵋鞠蹋戲也兵勢也新書二十五篇傳云皇帝所作也)。

擲石(按漢書甘延壽投石拔距張晏注云飛石重十二斤為機發行三百步延壽有力能以手投之也今人擲磚者
是磚音徒和反)。

卜筮(時世反禮記云龜為卜蓍為筮並謂決嫌疑定猶豫故字從竹從巫者揲蓍取卦折竹為爻故字從竹揲音禪
列余列二反蓍音尸)。

遍耳(經文有作身恐寫誤)。

*** 第十二卷

腦胲諸脉(胲古來反玉篇云足大指也謂分段之身極上為腦極下為胲血肉所及皆有其脉腦外是髮
胲外是甲此中無脉故以簡之舊音以為胡賣反呼為骨者全非經意也)。

腨骨(時兖反說文腓膓也扶非反腨即膓也或作􂌦字用亦同)。

以柱髀(蒲米反北人用此音又必爾反江南行此音釋名髀卑也在下稱也古文亦作䠋經文有作􃵌䏶二
體並俗字非正者也)。

髖骨(口丸反埤蒼髖尻也或作臗字用同)。

頷骨(侯感反郭璞云頷謂頷車也釋名云輔車也南楚謂之頷秦𣈆謂之頤所以輔持於口也)。

姿態(下他代反意姿也謂能度人情貌也古文作㑷用同也)。

視瞚(尸閏反玉篇云目動也列子作瞬通俗文作眴音縣並同)。

皴(七旬反皮細裂坼也)。

因的(丁歷反說文的明也傳曰射質也謂的然明見也今射堋中鹿子是也古文作㢩字同用也)。

箭中(知仲反禮記云射中即得為諸侯不中不得為諸侯是也)。

楚撻(他達反篝打也廣雅撻擊也楚一名荊撻古文作􃵍用同也)。

欬逆(枯戴反說文逆氣也字林瘶也經文多作咳侯來反嬰兒也咳非此義也)。

艾白(五葢反爾雅艾水臺言其色似艾也)。

赧然(拏盞反言赧愧也小雅云面愧曰赧說文面慙也)。

杖幹(公旦反樹莖也字從干經文有從木作幹非此義也)。

腳跌(徒結反失脚也)。

背僂(力矩反廣雅曲背也通俗文云曲脊謂之傴僂經文有作瘻字音云盧搆反痔病經非此義也)。

惡賤(上烏故反憎嫌也亦作僫字用同)。

螺玉(勒和反蚌也古文正羸同經文有作𧋠力底反借音用非也蚌字音蒲講反俗為蜯字非本體)。

發撤(纏列反去也除也壞也)。

敷在身邊(撫無反小雅敷遍也布也古文作專同正體從甫也)。

宍皰(蒲貌反謂皮上有宍結也)。

兜羅綿(此云木綿也甚細耎狀似楊柳樹花若用此綿觸人眼睛淚不出故知耎)。

七枝(謂白象四足尾鼻及莖共為七支)。

紺艶(間驗反色光也紺青如吠瑠璃)。

開剖(暜厚反上聲破也蒼頡篇判也析也分也)。

髦尾(上莫高反說文髦髮也謂毛中之長髦也經文有作騣子公反義亦通也)。

聰叡(夷歲反說文𣸈明也玉篇云通也智也古文作睿籕文作壡用亦通)。

撓大海(呼高反說文撓擾也經文作㧌俗字也)。

*** 第十三卷

躭緬(多含反說文樂也國語云嗜也古文作媅妉二體諸字書作酖耽二體緬音眠善反說文樂酒也古文作䤄說
文亦樂於酒)。

摩婁伽子(此云游子藤也)。

尼拘陀(舊音云無節樹花嚴音義云其葉如柿子葉子似枇杷子有蒂性耐老樹中最高大也)。

虫𦚭(七余反通俗文云宍中虫三蒼蠅乳宍中也經文作蛆子余反莊子云螂蛆甘螮謂其公也又作疽久㿈也
此後二並非經義也云云也)。

瘜宍(思力反說文奇宍也又惡肉也又作𦞜字用同也)。

創痍(羊之反三蒼痍傷也通俗云體創曰痍頭創曰傷也)。

陀羅驃(毘玅反此云主帝也)。

求那(此云依帝也)。

阿摩勒水(此云無垢湯也)。

尼婆羅水(此云無勝湯亦云呵梨勒汁)。

鉢晝羅(亦名優陀伽此云煑樹葉湯如今時茶榠之類也)。

或云波耶(此云水也即罽賓國人呼水名也)。

或言鬱特(此是東天竺人呼水名也特音徒得反有作持非也)。

𦀟利藍(沙賈反梵語此中天竺國人呼水名也)。

或言婆梨(此云雜藥和水名也)。

或言波耶(亦云乳此聲論中水名)。

*** 第十四卷

矬人(才戈反廣雅矬短也通俗云侏儒曰矬經文多作痤字說文云小腫也非此義也)。

阿含(此云教也亦云法藏也眾善所歸也)。

毘紐天(亦作違紐此云遍同亦云遍勝天也)。

乳哺(蒲布反飲飴兒乳也有作餔字音同)。

歌羅羅時(受胎七日不淨和合之時也)。

安浮陀時(亦云阿浮陀即二七日時如蠒胞肤)。

伽那時(云亦健男即三七日時狀似凝酪也)。

閉手時(亦云閉尸)。

匍匐(上音蒲下蒲北反伏行也)。

生涎(詳延反字林慕欲口延也諸字書作㳄􃵎流三體並非三蒼云涎小兒口液也唾也)。

因燧(辭醉反火母也論語云鑽燧改火也孔注云一年之中鑽燧各異木也世本云造火者燧人為名也)。

因鑽(子丸反又子亂反說文云所以用穿物者也)。

因桴(拊無反鼓椎也正合從包作枹用同)。

沃壤(上烏穀反下如掌反謂土地潤也)。

道撿(居險反玉篇云法度也又撿攝也)。

顧眄(眠見反說文邪視也方言自關而西秦晉之間曰眄)。

𦨣舫(下甫妄反通俗丈云連舟曰舫謂併兩舟也)。

炎旱(上于廉反炎熱也爾雅炎炎熏氣灼人也)。

薄祐(尤救反爾雅祐福也)。

*** 第十五卷

一修多羅(此云契經亦稱法本)。

二祇夜經(此云重頌偈)。

三受記經(梵云和伽羅那)。

四伽陀經(此云頌偈)。

諷誦(上風奉反)。

五優陀那經(此云無問自說)。

六尼陀那經(此云因緣經)。

七阿波陀那經(此云譬喻)。

八伊帝曰多伽經(此云本事經)。

九闍陀伽經(此云本生經)。

十毘佛略經(此云方廣經)。

十一阿浮陀達摩(此云未曾有)。

十二優波提舍(此云論議經)。

儴佉(壞羊反梵言餉佉此云具也亦云珂異名耳)。

鳩留秦佛(亦名枸樓亦云迦羅鳩村駄亦云枸留孫並梵語訛略不切正梵音羯句忖那此云滅累也)。

拘那含牟尼(拘那此云樹牟此云儒也)。

迦葉佛(此云龜是姓也正云加攝波一云是飲食仙種姓)。

橖𢾊觸(上宅行反捉觸也經文作棠非也)。

水渧(丁歷反通俗文云霝滴謂之疑渧今按在空為渧至地為滴丁瀝反)。

趨走(七榆反玉篇云趨疾行也)。

性戾(力計反字林意乖也玉篇云曲戾也)。

敦喻(頓溫反爾雅勉也謂相勸勉也)。

豌豆(椀丸反廣雅瑠豆也經文作宛登俗字並非禾體也)。

其鏃(子木反字林云箭鏑也江南言箭金也山東言箭足釋名云箭本曰足古謂箭足為族爾雅金鏃剪羽是)。

覺悟(交教反睡覺也覺亦悟也下吾故反俗字也正作窹從宀從爿吾聲也蒼頡篇云𥧌覺而有言曰寤謂說夢中
一事也)。

*** 第十六卷

天竺(或云身毒亦云賢豆皆訛也正云印度此云月也月有千名斯一稱也良以彼土賢聖相繼開悟群生照臨如
月也又云賢豆本名天帝當以天帝所護故世允號之)。

馳騁(直知反下丑領反廣雅云馳奔也騁走也)。

婆私吒(竹家反古文作喥此云最勝以姓為名)。

鳴𠯗我口(𠯗音子合反南經故云如怜子法此語文飾義亦多含經文多錯作唼字音所押反非也)。

四衢(懼虞反爾雅四達謂之衢也郭璞云道四出也)。

摩訶斯那(此云大軍將也)。

割其股(公五反有作􃵏音蒲米反亦通)。

切以為臛(呼各反王逸注楚辭云有菜曰羹無菜曰矐)。

憍薩羅國(亦云枸薩羅此云工巧國也)。

波斯匿王(此云勝軍王或名和悅依仁王經云月光王也)。

刵耳劓鼻(刵而至反截耳也劓魚器反截鼻也)。

斷截手足(斷徒管反有音短者非也)。

拾取土塊(苦瑰反又音苦內反今順俗取前音也)。

恐為其患(恐丘拱反懼也)。

擲罥(古縣反罥索也)。

爪壞(上㽵挍反下乖賣反)。

佉陀羅炭(此云坑樹其木堅實炭灰造鹼洗身必爛)。

蚉㭰(子累反又作𠲿觜同廣雅云口也字書云烏喙也經文有作􂌤泉耎反與吮同非經義也)。

憲制(上軒建玉篇云法也制禁也法度也)。

熊羆(虛竆反玉篇云似豕山居冬蟄䑛其掌其掌似人掌亦名羆彼宜反而大頭似馬有髦猛憨多力能拔樹木關
西名猳羆憨音可藍反猳音加)。

拘槃荼(此云冬苽面鬼也)。

迦羅富單那(此云極醜鬼也)。

薩遮尼乾子(薩遮此云實尼乾此云無繼也)。

編椽(上卑綿反玉篇識也聲類云以繩次物曰編謂取棘㓨編椽而臥是苦行外道也)。

氀毼(力宇反毼寒割反玉篇云罽賓毛布也)。

唯仰(魚兩反韻集云持也謂取資於人曰仰亦望)。

茹菜噉果(上如翥反廣雅云茹食也)。

*** 第十七卷

無所畏省(思井反說文視也又察也)。

摩訶拘絺羅(此云大膝也)。

詎有(渠據反玉篇詎何也謂未知之辭也)。

二瓶俱破(一憙者是將破瓶已獲酪價也一愁者是破酪瓶未得酪直故也)。

掉戲(徒弔反心動也)。

輕躁(祖告反心動也)。

八法(一利二衰三毀四譽五稱六譏七苦八樂)。

三念處(謂憂喜捨心三法平等故也)。

*** 第十八卷

良祐(子救反古文作𨳾佑二體助也天之所助者也)。

撓濁(乃巧反又乃挍反說文撓擾也亂也)。

水不能漂(匹遙反激也經有作溺義通用有作濡非此義也)。

系懸須彌(糸音覓謂蠶口之絲也言藕莖之絲細同於絲也)。

酤酒(酤音故謂賣酒與他人也若作姑音即賣他酒也)。

洛沙(此云染作家也謂牜草多虫損傷物命故制不許)。

拘剡彌(此云不靜亦云藏有也)。

其性嫳惡(弊音篇滅反性急疾姤也有作憋亦同也)。

*** 第十九卷

無辜(音姑爾雅云辜罪也字從辛古聲古作辜辛音乞言反)。

韋提希(此云勝妙身夫人也)。

流惻(初力反玉篇云悲痛也謂惻然悲痛也)。

富蘭那(此云滿也迦葉是姓此云龜氏也此計無因外道也)。

迦迦羅蟲(此云黑蟲生必害母)。

末伽梨(是姓也拘舍梨是母名也此計苦樂不由因是自然外道也)。

珊闍耶(此云等勝毘羅胘母名此是不須修外道也經八萬劫自盡生死故如轉縷丸也)。

伊師迦草(此云𧆞醫河西法師云此草外耎內䩕也)。

如秋髠樹(苦昆反謂截樹頭也)。

阿耆陀(此云無勝翅舍云髮欽婆羅云衣此以人髮為衣五熱炙身也)。

迦羅鳩馱(名也此云黑領迦旃姓也此外道應物而起人若問有答有問無答無也)。

尼乾陀(此云無繼是外道總名也若提云親友是母名此計苦未有定因要必須受非道能斷也)。

羅摩王(此云虛也)。

拔提王(此云賢也)。

毘婁真王(此云愛樂也)。

那睺沙(此云不事狀)。

迦帝迦王(此云夷也)。

毘舍佉王(以星為名)。

毘瑠璃王(此云增長)。

深穽(慈井反謂穿坑取狩)。

大醫耆婆(此云能活是闍王家兄奈女之子初王手執藥印及其長大乃是醫王也)。

潤漬(茲賜反水浸潤物也)。

惌讎(視周反玉篇云對也匹也又憎惡也)。

在弶(渠向反字書云施羂在道謂之弶其形似弓有作􃵐俗字也)。

迦摩羅病(此云大風病)。

迦毘羅城(此云黃色古有黃頭仙人於此修學得成仙道故以為名)。

般遮尸(此云五髻)。

敦浮婁(此云天樂亦云彈弦)。

須拔陀(此云好賢)。

毘摩質多(此云淨心)。

舍支(嚴云月之別名阿修羅王女帝釋夫人古云淨量)。

而弑(尸至反左傳曰臣虐其君曰弑釋名云下殺上曰弑)。

須毘羅(此云奸勇)。

鬱曇鉢林(此云起空亦云瑞應)。

舍婆提國(此云仙人住處也)。

旃陀羅(此云治狗人亦名為獄卒)。

氣噓(此是魁膾屠師名氣噓也)。

阿逸多(此云無能勝)。

媱慝(上以心反說文私逸也玉篇云不以禮交曰婬下他則反禮記世亂則禮慝傅曰慝邪也)。

優波離(此云近護)。

阿那邠坻(此云孤給)。

周利槃特(亦云周利槃陀迦問利此云小槃陀此云路也)。

優樓頻螺(此云木苽自在木苽林中證得無學故以名之)。

脩陀耶(此云共起也亦名須陀耶也)。

𦀟草(此是人名)。

判合(普旦反又作胖牉二形鄭玄曰胖半也得偶而合曰胖經作泮冰解也非此義也)。

郁伽長者(此云功德亦云威德)。

離婆多(此星名)。

尸利毱多(此云吉護亦云德護也)。

鄙悼(悲美反恥也陋也下徒到反復也哀)。

阿鼻(此云無間亦云無釋此有三義一苦二身三處)。

頻婆娑羅(亦云瓶沙王此云端正亦云好顏色也)。

甲冑(直救反說文兜鍪也字從月由聲)。

間間(上居莧反玉篇云隔也代也亂也下古閑反處也中也)。

如魚在𨫼(五到反有作鏊字同)。

*** 第二十卷

阿闍世(此云未生惌亦云法逆此兒生法爾作逆)。

疑為劫盡者(三月並照是水災起王意謂爾火災起者七日俱燃也)。

七子喻者(普耀經云昔有老母人而有七子六證聖一猶在凡忽染王罪皆應從戮母念小子是凡恐終
失念故愛偏重)。

鳩翅羅鳥(亦云俱枳羅從聲為名)。

枕狗(枕針禁反倚也)。

被髮(皮義反散髮也)。

驢車(西域諱乘驢據五分律犯王法者乘驢就戮也)。

奎星(口攜反爾雅降婁次也李巡曰降婁白𧆞宿也經文有作金星即太白星也宜從奎讀也)。

畢力迦香(亦云畢力迦此云觸香也)。

多伽羅香(此云根香)。

多摩羅跋香(此云藿葉香也)。

劫貝娑花(花同柳絮可以為綿詢問梵僧白氈是也)。

圊廁(上七情反廣雅圊溷庰廁皆廁之別名也溷魂問反濁也)。

瞿伽離(亦云瞿波離亦云瞿和離此云牛守)。

須那剎多(須此云好也那剎多此云星也)。

以八種聲(亦云八音一極好聲二柔耎聲三和適聲四尊惠聲五不女聲六不悟聲七深遠聲八不竭聲)。

止觀(止定也觀惠也有本作正觀非也)。

色十種(謂外五塵內五根是也)。

罪戾(力計反孔註尚書云罪過也謚法曰不悔前過曰戾)。

五逆津(進人反論語云使子路問津焉鄭玄曰津濟渡之處也)。

毘婆尸佛(此云種種觀亦云勝觀)。

*** 第二十一卷

四毘陀論(正云四吠陀此云四明論有十萬頌西方所重明四種法一壽二祠三平四術)。

毘伽羅論(古音云無頸無尾也)。

衛世師論(此云無勝外道論也)。

迦毘羅論(古音云黃頭仙人論也)。

讖記(初禁反說文讖驗也)。

斷疑心者(都暖反次有疑名疑義二心並同都暖反)。

則得永斷(徒暖反)。

有見斷見(斷徒暖反)。

摩尼跋陀(摩尼此云滿或云如意跋陀此云賢也)。

阿私陀仙(古音不白玄奘云無比仙亦名端嚴也)。

鬱陀伽(古音云勝也亦名盛也)。

陀羅羅仙(有作阿羅邏古音云無醫仙也)。

阿提目多伽花(古音云樂脫樂音雅孝反)。

占婆花(亦云瞻蔔此云色花也甚香絜)。

波吒羅花(古音重葉花重音直龍反也)。

婆師羅花(亦云婆師迦此云夏生花也)。

摩利迦花(古音云此名次第花也)。

新摩利迦花(古云如次第花也)。

須摩那花(亦名穌曼那玄弉云善稱意)。

由提迦花(古音云此名行花行音戶郎反)。

檀㝹利迦花(古音云此名作也)。

招提僧坊(古音云供給客僧之處也即以招引提攜之義故也親曾問淨三藏云招提是梵語此云四方
僧房也)。

阿那波那(此云數息觀也阿那云人息波那云出息是也)。

破𢯪六大(謂地水火風空識也亦云六種也)。

*** 第二十二卷

恃怗(何古反爾雅怙恃也韓詩云無父何怙怙賴也無母何恃恃負也)。

儭身(且信反又丈覲反儭至也近也)。

佷戾(上侯艮反下禮帝反謂難調伏也)。

洄澓(洄音迴下音復三蒼云水轉也宣帝紀云洄澓水漩深也)。

為蘇􂌞塗(塗古音云宜作堵字為正)。

以藥坌之(坌蒲悶反通俗文𡋯土曰坌說文云坌塵也)。

*** 第二十三卷

連綴(追衛反玉篇云繼也連也合著也)。

我遠三乘(遠于願反遠離也)。

難冀(居致反玉篇云望也又作覬說文覬幸也)。

餧飤(詞恣反石經今作食玉篇云哺也經文有作飼俗字也)。

瓨器(學江反說文似甖長頭受十升者也)。

船𦪑(扶月反有本作筏𦩆並同俗字也)。

手抱脚蹋(說文正作桴或作抱同鮑交反玉篇云引取也蹋徒盇反踐弃也此喻渡煩惱河勤修二善是
抱取義也懃斷二惡是踐弃義南經謝公改為運手動足言雖是巧於義有闕疎也)。

觀身如篋(四大如火大喻見毒也地大喻觸毒風大喻氣毒也水大喻齧毒)。

旃陀羅(亦名旃荼羅此云嚴幟謂以惡業自嚴行持標幟也其人若行必搖鈴自標若不爾者必獲重罪時
人謂殺人膾子屠也獵擔糞人也)。

駃河(史吏反蒼頡篇云駃疾也字從史經文作駃古穴反謂駃騠駿馬也)。

摩偷羅國(花嚴音云孔雀城也古音云美蜜城也)。

迦迦羅(居佉反此云烏也因聲立名也)。

究究羅(九求反此鷄聲也鳩鳩吒此云鷄也)。

呾呾羅(多達反雉聲也已上三鳥並因聲得名也)。

*** 第二十四卷

怡懌(下音亦爾雅云怡懌樂也郭璞云怡心之樂也懌意解之樂也)。

庭燎(力召反周禮供墳燭庭燎鄭玄曰墳大也樹於門外曰大燭在於門內曰庭燎)。

阿摩勒果(此云無垢也)。

百福(修正十善初有五品心一下品心二中品心三上品心四上中品心五上上品心各具十善為五十名初發心
也至於後心具足決定復成五十為百福)。

婆羅墮跋闍天(此云重語天也)。

樓陀天(此云可畏也)。

因提黎天(帝釋天也)。

拘摩羅天(此云童子天)。

八臂天(此云那羅延天)。

摩醯首羅天(此云大自在天)。

半闍羅天(此云龍天)。

造書天(梵云婆羅賀摩天即造悉曇章十二音字母者是也如前第八卷中所明也)。

婆藪天(古音此名實亦名地亦名物也)。

由乾陀山(此云持雙山也)。

*** 第二十五卷

藥名娑呵(此云駛流)。

百穀(古木反說文穀績也華嚴音義云按楊泉物理論梁者黍稷之總名稻者粳糯之總名菽者眾豆之總名此三
穀各二十共為六十蔬果之實各二十助穀共為百穀故詩曰播厥百穀周易云百穀草木麗于地也)。

斪斸(上苟侯反說文斪斫也從斤句聲經文從金作鉤名非此用也下竹錄反考聲云斸斪斸也拙也說文斫也從
斤屬聲經文從登作𣃆不成字非也)。

耶奢富那(古文云耶奢此云名聞也富那此云滿也)。

毘摩羅闍(此云無垢王也)。

憍梵波提(此云牛王亦名牛主亦名呞也)。

須婆睺(此云好有)。

優樓佉(此云鵂鶹仙人也鵂音休鶹音留)。

迦毘羅(此云黃頭仙人也)。

*** 第二十六卷

䅻黏(上丑支反樹膠也黏女沾反黏著也謂取禽獸也)。

溫故(上烏昆反論語云溫故而知新何晏曰溫尋也又習也經作慍故字音威運反怒也恨也非經義也)。

安橛於空(橛權月反木𣏾也有作栓俗字後世濫行非正體也)。

逐塊(苦對反結土也古文作由字同)。

五翳(烏計反一烟二雲三塵四霧五羅睺羅言羅睺者是阿修羅別言此云障也六月一度以手障月謂之月蝕也)。

強耐不吐(上渠亮反耐奴代反耐忍也)。

優陀延山(此云日出處也)。

尼拘陀(此云無節樹亦名縱廣華嚴音云其葉如柿其子如枇杷耐老樹中最高大也)。

過差(上古臥反下初加反)。

頗富伽羅(古音云亡人也)。

婆熙長者(古音云郭外長者熙喜依反)。

氣噓旃陀羅旃陀羅(此云執惡生殺氣噓是名以氣噓人即死國人有罪合死即付之)。

瘦瞿曇彌(此云好姓上古仙種也)。

闍提比丘(此云隨意作也)。

*** 第二十七卷

沙門(梵語也此云勤勞內道外道之總名也皆據出家為言耳古經為桑門或為娑門羅什法師以言非便𢎿為沙
門也)。

婆羅門(此俗人也謂淨行高貴捨惡法之人博學多聞者也)。

我適欲問(適音尸亦反廣雅云近也始也)。

鎽芒(上芳恭反兵刃也下罔方反草端也)。

哮吼(上呼交反下呼狗反玉篇云大喚也)。

十住(此中十住即十地也一極喜二離垢三發光四焰慧五難勝六現前七遠行八不動九善慧十法雲地餘經十
住乃說地前)。

如三禪樂者(下之三地樂在五識第三禪樂唯在意地故樂最勝)。

阿耨多羅三藐三菩提(耨音奴篤反藐字依梵音應作彌略反阿此云無也耨多
羅此云上也三云正也藐等也又三正也菩提覺也總云無上正等正覺也耨字經中多作耨字此音奴構反正與梵音
扶同然僧徒皆用入聲字宜作耨奴沃反亦得名健行定名經中自釋云一切事畢竟堅固也)。

毳衣(昌芮反說文云鳥獸細毛也)。

*** 第二十八卷

富那跋陀(此云滿賢同前神將也)。

其相炳著(炳音丙著音竹慮反炳著謂明白顯示也異於輪王之相也)。

贍婆城(贍婆花名其花黃色奇異香潔此城多有因花得名也)。

波羅柰(此云丘繞城也)。

菴羅果(此果形如梨味極甘美)。

立拒舉瓶(柜其呂反舊音云外道瓶圓如瓠無足以三杖交之舉瓶離地諸經中或言奇或言三叉立柜
並是也)。

酵煗(上古考反謂起麵酒酵也經多作􃵑音洛高反說文云濁酒也醪非經意云也)。

雲表星(表音悲夭反三蒼云表外也言此星在於雲外也)。

爐冶(下以者反說文銷也三蒼云銷鑠也遭熱則流遇冷則令與水同意故字從氷也)。

*** 第二十九卷

粗自供足(上才故反玉篇云粗略也又麤也)。

賦給(方務反說文賦斂也稅也方言賦種也郭璞曰賦所以平量也)。

三十二相(其一一相皆百福所成謂以五品心行行十善合成五十此是初心至於後心亦具五十合百
共成一相故法華云百福莊嚴相是也前二十四卷前文已釋)。

奩底(上力占反底丁禮反謂􃮴器也如此香匳底平方正闊狹形狀以譬佛足經云由持戒實語感得此相也今作
􃵒字非經義)。

千輻輪相(梵云斫訖羅此云輪在如來足下經云以如法財施眾生故得此相也)。

網鞔指(次莫安反謂佛指間宍上如細羅文如彼鵞鴈之足也因中以四攝取眾生故得此相鞔字從革免
聲經作縵音莫晏反非也)。

節踝𦟛滿(𦟛音寵龍反爾雅均也齊等也經云因持戒惠施故得此相也)。

如尼拘陀樹(古音云無節樹也經云尼枸陀樹五文之質樹既𦟛直圓滿以譬佛身經云常樂惠施瞻
病給藥得此身相也)。

中陰有三種食(言思食者是業不死也二觸食者藉洽煗觸而命得存三意食者即識食如卵
生類心常念母故身不爛壞)。

三種煩惱因緣者(一父二母三不淨因此三事受生也又有釋云三煩惱云三煩惱者一於
父生嗔二於母生貪三起於身於此三緣中陰得受生也)。

生㭰(茲隨反鳥吻也字體宜作喍嘴二體也)。

開剖(普目反析也開)。

得陀羅尼(此云總持按諸經中有多種有旋陀羅尼是定也有聞持陀羅尼是法也有呪陀羅尼秘密語
也唯此經中合是定也)。

憩駕(上去厲反爾雅憩止也註云止乏息也說文作愒字蒼頡篇作𡳅古字今不用也)。

藥名楞伽利(古音云此名稱地也)。

苟能(上公厚反廣雅苟誠也旦也韓詩云苟得也)。

婚姻(今作昏說文婦家也禮記取婦以昏時入故曰昏爾雅婦之父曰昏姻古文作婣說文𦕓家也女之所因故曰
姻爾雅𦕓之父為姻𦕓音細)。

舍婆提城(應云尸羅跋提亦云舍衛此云仙人住處亦云聞物國也)。

婆枳多城(亦云婆翅多此云語憧城)。

毘舍離城(亦名毘耶離此云廣嚴城也)。

伊羅跋提河(或云跋提此云賢也)。

伊搜末堆河(伊搜此云甘𧀹末堆此云醉也)。

毘婆舍那河(此云無竭河也)。

拘舍拔提城(古音云是水名)。

此城爾時名迦毘羅衛(瑞應經云迦毘羅衛者三千日月萬二千天地之中央也
師子菩薩疑拘尸那是邊地今言此城昔名迦毘羅衛云何言是邊)。

須達多(此給孤獨長者買園造寺側布黃金好施行檀輕財重福也)。

珊檀那舍(應云珊檀梨舍那珊云正也檀梨云施也舍那云見謂正見行檀也)。

迦蘭陀竹林(古音云迦蘭陀此名好鳥是鳥名亦是山鼠名亦是國名)。

祇陀(古音云勝也前者須達買園此祇陀捨樹經云祇樹是也)。

*** 第三十卷

菴羅女(亦云菴樹女此依傳云依樹花中而生)。

婆羅河邊(亦云波羅河古音此云勝)。

駿馬(尊迅反說文云駿為馬之才良者也有音思閏反非)。

殯斂棺葢(斂音力焰反玄應釋云衣尸也釋名云殮斂也藏不復見也小斂戶內大斂阼階也)。

和液(盈益反說文津潤也謂二月仲春暄和滋液也)。

百獸(按孔子家語云畜有四靈一毛蟲有三百六十種麒麟為長羽蟲三百六十種鳳為長也鱗蟲三百六十龍為
長也甲蟲三百六十龜為長也)。

孚乳(上撫夫反通俗文云卵化曰孚又孚字從爪從子此會意字也下而主反又卵生者為孚胎生者為乳故說文
從孚從乙乙者像乳流出也乙音殷訖反)。

鬱蒸(上憚律反下章仍反熱病也月是清涼故能除之也)。

阿㝹樓馱(亦名阿那律陀亦云阿泥婁豆並由梵音輕重有異此云無滅佛弟子中得天眼者此人最第
一也)。

舍利弗(具云奢唎補怛羅奢唎此云鶖鷺鳥補怛羅此云子也由此尊者母眼黑白分明轉動流利似鶖鷺
眼故號奢利也尊者因母得名云鶖子也舊翻為身子者謬也梵本呼身為設利羅故知懸別)。

奢摩他(亦云三摩地亦云三昧此云定也止也定有多名此總稱也或名三摩鉢底也)。

毘婆舍那(亦云闍那亦云若那此云惠也觀也或云見也)。

憂畢叉(此云捨也止觀捨三名其義如上也)。

*** 第三十一卷

得衷(竹隆反左傳楚僻我衷杜預曰衷正也中當也蒼頡篇別名內外之辭經文作中中平也兩字並通也)。

遺燼(秦進反說文火之餘木正體宜作􃪏)。

菅草(古顏反爾雅菅茅屬也經文作葌與簡同葌蘭也說文葌香草名也葌非此義也)。

甘𩰫盛金(𩰫音古和反方言秦言土釜也說文從鬲疾聲疾音口瓦反鬲音歷經文作鍋是車鉛非此用)。

撓攪(上呼高反下交咬反說文撓攪即攪亂也詩云秖攪我心是也)。

融銷(小彫反說文鑠也從金肖聲經從水作消是消息之消非此用也)。

覺觀(玉篇云覺警也察也觀見也視也成實論云覺觀在初禪也經云內有覺觀外感火灾唐三藏譯為尋伺也)。

嘲調(上竹交反或作啁同蒼頡篇云啁亦調也謂相調戲也經文有作讛字相承音藝未詳何出或作譺五戒反字
林欺調也亦大調曰譺也)。

賈客(賈公戶反又古雅反鄭玄曰行曰商處曰賈白虎通曰賈之言固謂固其物待民來以求其利也)。

鴦崛摩羅(此云指以為鬘花外道也殺人取指以為花鬘為欠一指路中見佛拔刀走趁口云住住大沙
門白淨王太子我是鴦崛摩應當稅一指世尊徐步引至伽藍聞法出家便令受戒此出鴦崛摩經)。

非現生後(現者現報謂今身造業交獲報也生者來世受生方獲報也後者謂第三身已後方獲報也)。

王名迦多富(古音云此名是)。

盲瞽(公戶反釋名云瞽目眠然謂目平合如皷皮狀也)。

即劓其鼻(劓魚器反謂截其鼻也)。

刖其手足(魚厥反)。

副軸(上芳富反謂貯備也)。

*** 第三十二卷

打擲垖押(垖都回反墜也落也字正體作磓押正體作壓烏狎反鎮也押字古押反籬辟也非此義)。

種子精血究竟不淨(依智度論凡夫之身有五種不淨一種子不淨精血也二住處不淨
熟藏之上也三自相不淨血宍汁垢也四自性不淨九孔常流也五究竟不淨終歸糞土也)。

摩羅耶山(亦云摩羅延摩羅此云垢也耶云除也山在南天竺境因國為名其山多白旃檀香入者香潔
故云除垢也)。

如駞食蜜(駞徒多反馲駞也蜜者草夕㓨蜜也味聒如蜜駞得食之不顧蒭草也)。

兜羅𣭞(仁志反通俗文云毛飾也矟上垂毛為𣭞又作毦同用)。

紝婆蟲(上女林反梵語也紝婆是樹名葉苦可煑為飲治頭痛如此間苦楝樹其蟲甘之因以為名棟音蓮
見反)。

火蟲樂火(傳曰南中有火鼠其毛作布為服故則火燒名火浣布也)。

瑕疵(上戶加反下自移反)。

罐綆(上古亂反汲水器也經作灌字是澆灌非此汲器也綆古杏反說文汲井繩也方言韓魏之間謂之綆也)。

憍尸迦(此謂帝釋往古因地之姓也)。

磁石(有本作慈非字體也)。

葵藿(呼郭反豆葉也葵藿二物凡俗每見傾身逐日而轉言有心議此謂因緣相待非是別有敬心也)。

阿叔迦樹(此云無憂樹)。

蘿蔔(上羅音下蒲北反似菘根味辛紫花者也作蘆菔同)。

車兵象馬步兵(按西域記凡有四兵步馬車象象則被以堅甲牙施利距一將安乘授其節度
兩卒左右為之駕馭車則以駟馬兵師居乘列卒周衛扶輪挾轂馬軍散禦逐北奔馳步軍輕捍敢勇充選負大樐執長
戟或持刀劒前鋒行陣四兵和合名之曰軍)。

*** 第三十三卷

粟𢇲(美悲反其字正體應作靡糜二形謂禾穄也方言云關西謂之糜冀州謂之穄音祭)。

如斷生瓠(斷徒暖反謂割割截也瓠音胡故反)。

重綫塼(綫私箭反綖字非也塼止緣反此謂織簾之家皆斫眾多破塼形如鼓子纏綫於上以為簾經隨其
多少織簾之時行行在椽上累然狀如脊骨以喻如來六年苦行形體枯瘦故脊骨連現如重綫塼也重取去聲也)。

剜身(烏官反剈也剈音恚緣反)。

閉氣不喘(閉音篳謎反考聲云掩也藏也因也謂菩薩施身示為死想令無殺罪)。

迦賓闍羅鳥(古音云是鵽鳥也引釋論云似䳄鵄與象猴為親友故知是也鵽音卓刮反刮音關八反)。

瞿陀身(古音云此名鯪魚鯪力承反玉篇云鯪魚鯉也有四足出於南方謂菩薩潛形利物作異色魚身正
定形貌也)。

而常施恩(施始宜反玉篇云施設也謂此菩薩利潤無私施恩及物)。

兜率天(此云知足欲界之中第四天也)。

施婆羅比丘(施婆羅山名近山生故故以立名)。

優波尸婆羅(優婆此云小即是弟也)。

彌迦羅長者母(彌迦羅此云金帶金寶嚴身因以為名)。

拘陀長者母(未詳)。

半闍羅長者母(半闍羅此云籠亦名獄此等諸人並是卵生也)。

菴羅樹女(菴羅淨三藏云果名其形似柰其味如梨溫室經云柰女者即其人也依花以孕質故號濕生
即頻婆娑羅王之貴妃良醫耆婆之母也)。

迦不多樹女(此名臭樹依之而生)。

放逸行(行平聲呼之也)。

稾草(古老反禾幹之草也)。

齒壯者(謂人即數年牛即數歲馬即數齒故言齒壯也)。

捲脊(巨員反屈也曲也)。

蹲地(音存)。

當舉其尸(舉音與除反正應作舉字)。

廝下之人(廝息支反玉篇云馬屋也賤人居之故)。

圊廁(正應作圊圊溷也)。

記莂(悲別反分簡也經文作別非也)。

卵殼(口角反殼字同吴會之間音口木反今詳凡物皮皆是殼也)。

婬佚(今作妷同與一反蒼頡篇婬妷蕩也蕩音徒浪反)。

*** 第三十四卷

婆蹉婆(此云執金剛寶亦名嚴飾也)。

富蘭陀羅(古音云富蘭云城陀羅云破也)。

因陀羅(此云帝主也)。

舍脂夫人(舍脂此云淨量是阿脩羅王女為天帝所重也)。

優波摩那(此云譬喻是佛庶子也)。

須跋陀羅(此云善好賢)。

羅閱祇(王舍城是也)。

愁憒(古對反憒心亂也)。

婆羅留支(古音云此名勝樂樂音五孝反亦名折指)。

婆伽婆(此云世尊)。

阿羅呵(此云應供與阿羅漢義亦相似)。

三𦴭三佛陀(此云正遍知也)。

麤澀𣯫褐(澀所立反從四止二正二倒書經三止作澁非也𣯫力主反織毛為布也)。

瞿低比丘(此云守牛也)。

*** 第三十五卷

波斯匿王(此云月光王亦云勝軍王亦云和悅也)。

即便有娠(尸仁反懷胎也經作身如如葢是一赭舌是多者應赭字乃是葢四面垂綵綵舌也喻涅盤
是一解既是多)。

如來十力(瑜伽論第五十卷云一者處非處智力二自業智力三靜慮解脫等持等至智力四根勝劣智
力五種種勝解智力六種種界智力七遍趣行智力八宿住隨念智力九生死智力十漏盡智力)。

四無所畏(一正等覺無畏二障道無畏三漏盡無畏四出苦道無畏也)。

首楞嚴三昧(此云勇健定也此經中自釋云首楞嚴者於一切事究竟堅固也)。

*** 第三十六卷

尸利沙果(古譯尸利者頭也沙云似故名似頭果也)。

杷吒羅長者(梵語城名此城長者也)。

瞿伽離(此云牛守也)。

坻舍比丘(此云光亦云大)。

波吒羅花(此名重葉花)。

坻彌魚(上音低迷羅謂大身魚其類有四此最小者法炬經中低迷宜羅即第三魚皆次㸦相吞噉)。

䱜魚(上且各反異物志云鱕䱜魚鼻上有一橫骨利如刀斧江東呼闊刃斧為鐇故謂之鐇䱜此類魚有二十種各
異自有別名齒利如錯鼻骨如鐇今並從魚作鱕䱜鱕音煩)。

外道唯觀六行(謂欣上厭下各有三厭離下界苦麤障欣求上界淨玅利也苦麤障為三淨玅
利為三合為六行邪見行非正觀也)。

我弟子具十六行(謂四諦下各為十六正行也)。

腕手比丘(烏灌反或作椀)。

刁長者(上音彫人姓也)。

行般那含(幸庚反此人利根無待勤行自能得滅成實論中不行滅人是也)。

馬師滿宿(此二比丘六群比丘之二也智度論云難陀是二瞿伽梨三闡陀四馬師五滿宿六是也)。

童子迦葉(即有部律中却取錯末迦葉是舍衛國多羅聚落人即此會中對揚論議之主前文云年在幼
稚是此人也)。

耶舍比丘(或云耶世此云明也)。

沙門那(梵語也此義譯云乏道沙門名乏那名道僧稱云貧道者即謙退自卑之辭也亦更有多義也)。

*** 第三十七卷

􂌡角虛空(􂌡角本無故今亦無虛空常故本有今有佛性不爾本有今無本無今有是故亦有亦無是中
道義經云煩惱諸結善無記盡名佛性言本有今無者煩惱也本無今有者菩提也若云三世俱無煩惱如虛空三世俱
無菩提如􂌡角者即名謗佛法僧故云三世有法無有是處)。

去樹去舍(去音丘與反玉篇曰去除也却也又音丘慮反往也離也非此義也)。

霑污(知廉反玉篇云濡也三蒼云漬也)。

􂒿𧈿(亾往反力掌反說文作𧈿蜽同通俗文云木石之精怪也淮南說狀如三歲小兒赤黑色赤目赤爪長耳美髮
溺死鬼也)。

地獄一百三十六所(初有八熱地獄一等活二黑繩三眾合四號叫五大號叫六燒燃
七極燒燃八阿鼻大地獄也一一地獄各有四門一一門外復有四獄一煻煨二屍糞三鋒刃四烈河此八地獄是根本
各有十六以為眷屬合成一百三十六也)。

*** 第三十八卷

安闍那藥(古音亦云安陀此云根藥經云能治眼痛應是黃連也)。

暐曄(上于鬼反下炎獵反方言盛貌也三蒼光華也)。

虎兕(徐里反郭璞曰兕似牛青色一角重千斤也)。

摶食(徒官反說文摶團也三蒼飯也經作揣俗字非也)。

法厲(力制反磨石也古作礪同)。

麤獷(古猛反獷強也說文惡不可附也經文作穬穀也非此義也)。

蚩笑(赤之反蒼頡篇輕侮也笑私玅反字林笑喜也字從竹犬聲竹為樂器君子樂而後笑也)。

抱須彌(上步交反經文從金作鉋非也按鉋字文字中並無宜作掊抱二體也)。

齚齧(又作齰咋齰並同柴責反通俗文咬噉曰齚也下研結反也)。

鬱頭藍弗(此云獺戲子坐得非想定獲五神通飛入王宮遂失通定途步歸山)。

阿羅羅(此云懈怠亦獲通定者也)。

那睺沙王(此云不事火)。

耶耶帝王(古音翻為數行王也)。

尸毘王(古音云亦名濕鞞此云安隱也)。

一叉鳩王(古音翻為甘𧀹鼠也)。

摩羅延山(亦云摩羅耶除)。

耆㝹仙人(亦云時㝹奴侯反此云勝仙也)。

婆藪仙人(古音翻為珍寶仙人)。

迦羅富城(此翻為臭地)。

*** 第三十九卷

闍提首那(此翻為願勇遠法師云邪見外道以執涅盤是無常也)。

婆私吒(此云最勝或云最上亦同闍提邪見宗也)。

先尼及迦葉(遠云是我見外道也)。

富那及淨(是邊見外道也)。

犢子梵志(是疑心外道謂疑道有無并疑得者)。

納衣梵志(是自然外道說一切法自然有亦邊見攝)。

弘廣及須跋(是戒取外道弘廣執乞食為道須跋執苦行為道也)。

禰瞿曇姓(上奴禮反謂稱佛姓是誤顏故請懺悔又作󲊛字奴履反謂尓汝等語並是此同也)。

須曼那花(亦云蘇摩那此云好意花也)。

樹持㓨㓨(上去聲下入聲)。

石榴㮃子(㮃汝吹反玉篇云桵木果樹小藂生有㓨子亦可食)。

迦葉(此云姓龜氏也)。

富那(此云滿也反)。

榛木(土巾反廣雅云木藂生曰榛草藂生謂之薄也)。

*** 第四十卷

車輿(余慮反又平聲亦通說文車輿也應音云車無輪曰輿)。

鈎餌(正體宜作𧊗字如志反服䖍云鈎魚曰餌也)。

欶乳(又作嗽同所角反三蒼云敕吮也通俗文含吸曰嗽經文作𡂡俗字也)。

戶𨷲(古文鑰字同用余酌反方言關東謂之鍵關西謂之𨷲經文作籥字林云書僮笘也纂文云關西以書篇為書
籥非此戶𨷲之義笘音赤占反)。

* 大般涅盤經憍陳如品闍維分
** 上卷
慧琳撰

上頷(下含感反方言頷頤也說文從負合聲或作頷經作頷俗字)。

混濁(上渾穩反顧野王云混亦穢濁說文從水昆聲或作溷)。

濤波(前法界經音記)。

** 下卷

喑咽(上邑吟反方言云啼無聲曰喑集訓云喑啞也古今正字從口音聲也)。

芬馥(下馮目反韓詩馥亦芬也毛詩傳馥香白也古今正字從香夏聲夏音同上也)。

金鋼(下各郎反考聲鋼堅也文字集略金之精者也)。

儵爾(上昇宍反王註楚辭儵忽電光貌也說文儵忽亦疾貌也從黑攸聲)。

矛矟(上莫候反呂氏春秋蚩尤作矛考聲首矛戈之類也說文矛長二丈建於兵車也象形字也經作鉾俗字也下
雙卓反博雅矟亦矛也古今正字云矟長丈八也文字典說今之戟矟也從矛肖聲經作㮶㮶猶棚也非經義)。

羂索(上涓兗反桂苑珠藂云以繩繞係取物謂之羂說文冈也從冈絹聲或作罥下桑各反集訓云索繩也文字典
說從糸市聲經作䌇誤也)。

金罎(下徒南反考聲云罎瓦器也集訓云亦甒屬甒音無甫反經作壜俗字也)。

毛纛(同僕反集訓云形如竿用羽飾之軍中為表也蔡邕獨斷云纛者以𣯛牛尾為之大如斗在最左騑頭上也古
今正字從緜毒聲毒字從􂏱經從縣作纛俗字􂏱音丑列反)。

慨悼(上開愛反淮南云慷慨不得志也考聲云傷歎也說文從心既聲也)。

* 大般泥洹經
** 第一卷玄應撰

哀慟(同貢反論語云顏回死子哭之慟馬融注云慟哀過也)。

澡漱(上遭老反下所溜反說文澡洗手也漱盪口也經文作嗽誤也)。

寮孔(了彫反蒼頡篇小空也經文作遼遠之遼也非經義也)。

豪𦬆(古文作􃵓同無方反謂纖利如禾𦬆也經文作鋩非也)。

** 第二卷

羅寇(口候反尚書寇賊姦宄范甯集聲曰寇謂群行攻剽者也說文􃵔暴也廣雅􃵔鈔也剽疋玅反)。

祖送(宗古反爾雅祖始也詩云仲山自出祖者將行犯軷之祭也軷音蒲達反)。

長訣(古穴反訣絕也通俗文與死者辭曰訣韻略決亦別也)。

** 第三卷

狖鼠(余繡反似獼猴而大蒼黑能捕鼠為物捷健也)。

墋濁(楚錦反通俗文云沙土入食中曰墋也)。

** 第四卷

瞿師羅(局俱反梵語也按中本起經云瞿師羅者此譯云美音)。

攘臂(而羊反毛詩傳曰攘除也謂除衣袂出臂也臂音必寐反袂音彌世反)。

宴默(石經為古文燕字同一見反說文宴安也謂安息貌也經文作譆音虛基反痛聲也譆非此用)。

** 第五卷

堅凷(今作塊同苦對反說文𠙽堅土也三蒼土塊也)。

兕來(又作􃵕兕二形同音似又徐姊反爾雅兕似牛一角青色重千斤)。

􂍾者(鳥奚反)。

炮者(烏高反)。

** 第六卷

猛烈(力折反說文烈火猛也廣雅烈熱也)。

􃵖藥(無往反正言莽草有毒出幽州人人城或擣和食置水中魚食皆死浮出取食之無妨也)。

* 方等般泥洹經
** 上卷玄應音

指臏(又作𩪯同必刃反說文膝骨曰髕三蒼膝葢文)。

面皺(側救反韻略云皺面皮聚也謂不攝皺也經文作縐借字也)。

量跡(又作蹟迹二形同子亦反謂足跡也經文作跡非也)。

潺橫(仕山仕環二反字書潺湲水流貌也)。

輔弼(扶禹反韓詩云輔助也下又作􃵗㢸􃝶三形同皮筆反弼正也)。

** 下卷

卑􃵘(宜作廝悉移反字書廝伇也何注公羊謂賤伇人者也廝亦微下也或作㒋經文作􃝷音斯福也􃵙非此義也)。

嵩𤠞(思隆反下作𧳢同婢尸反國名也)。

阿􃵚(初甲反佛名也經文從禾作􃵚應誤也)。

鶡鴨(按諸經皆作鶡鴨上胡割反下又作鵪同於甲反鶡似雉而大青色有毛角若鬪死乃止故武人戴鶡冠以象
之也故經文作羯音居謁反羊也非經義乖依目此後合有四童子大悲大莊嚴等經移向涅盤音前附入第二十
四卷末安檢字者知之)。
一切經音義卷第二十六



一切經音義卷第二十七


* 音妙法蓮花經八卷　添品法花亦同用

** 法花音訓序翻經沙門大乘基撰
翻經沙門慧琳再詳定

妙法蓮花經者。斯乃扣邃𡧯之微言。警鴻機
之奧旨。揚真乘以宏空。掩曦駕之冏天衢。演
覺水以潛津。孕濛澤之通地紀。誠法王之德
璽信懷生之履業者歟。由是金地緇英溥(音普)
歸真而詣賾。瑤山素彥咸挹道而求宗。寢味
之輩寔繁。議咀之徒匪一。宮羽曾無髣髴轍
迹屢有參差。師既章句漫行。弟亦道聽塗說。
餘昆不爽增迷坦路。基往參詳譯。大小微功。
於文雖不匠成義味。頗經師授。試觀羣纘無
可適從。遂發憤前修。爰矜後學。製玄贊十
卷音訓一卷。贊以本論為先。有虧資於異典。
音以說文為正。微訓採於餘。籍旨實精玄。粗
以考窮源系。文華雅藻薄亦摭盡根由。雖未
定以指南。誠謂深為逐北。知人哲鑒當自臧
之。庶瀲易桑津。景騰華而無輟。煙霏榆嶠道
傳芳而不朽。鏡之無已。詳幽致云。

** 妙法蓮花經序品第一(梵云薩達磨奔茶利迦素怛纜。薩者妙也正也。達磨法
也。西域呼白蓮花為奔茶利迦。素怛纜經也。應云妙法白蓮花經。放白毫光駕以白牛。白是眾色之本。一乘為二乘之基
故以白蓮花喻於妙法。梵本既無別白字故總云蓮花法含持軌綰群祥以稱妙玉篇云妙精也又要妙好皃也。古文從
玄為玅法者軌則也。又揩式也。亦持也花兼秀發總眾美而彰蓮蓮字玉篇云蓮芙蕖實也。花字古譯作華非華字無花
音今不取)

經(貫穿也攝也玉篇云久也常也經營規求也經里數也法也理也度也凡東西為緯南北為經喻如織也)。

序(音徐呂反序由致也庠序也詮序也玉篇云東西堂曰序敘尊卑之處也序亦舒學也教有序序長幼也從广從予)。

品(品者彙聚也類別也又玉篇云利程也法也類也式也)。

第(題計反第居也玉篇次也亦為弟子)。

一(一者首也玉篇云同也數之始也物之極也初也少也)。

佛(梵云佛陀此云覺者此略去陀字但云佛具一切智一切種智能自開覺亦能開覺一切有情如睡夢覺如蓮花開
故名為佛也謂含多義且略言耳)。

耆闍崛山(上音祇梵云姞利駄羅矩吒山此云鷲峯亦云鷲臺此山峯上多栖鷲鳥又類高臺故也餘音
皆訛餘釋皆非恐煩不述但舉正言下皆準此解也)。

比丘(梵云苾蒭此具五義一怖魔二乞士三淨命四淨戒五破惡)。

無復(上武扶反謂非有也或作无說文云古文奇字作无也通於无者虛无道也下吳音扶救反秦音馮目反說文
往來也謂往來復重耳)。

逮得(臺奈反爾雅逮及也方言自關之東西謂及曰逮有本作逯逯音力穀反非也廣雅逯眾也說文又音力足反
行謹逯亦人姓皆非及義)。

阿若憍陳如(梵云阿若多憍陳那阿若多解也初解法故憍陳那婆羅門姓那是男聲顯從父姓新翻
經云解憍陳那)。

摩訶迦葉(申涉反梵云摩訶迦攝波此云大飲光婆羅門姓大者顯德高以簡羣小也)。

優樓頻螺迦葉(鄔盧頻螺迦葉波鄔盧頻木瓜果也池中龍名亦胷前有𤸇似木瓜故以名焉)。

伽耶迦葉(伽耶山名)。

那提迦葉(捺地迦河名也)。

舍利弗(奢利弗怛羅此云鶖子)。

大目揵連(渠焉反梵云摩訶沒特伽羅此云採菽氏亦云菉豆子母氏是採菉豆仙人種也從父本名俱
利迦云拘隷多俱律陀並訛也)。

摩訶迦栴(諸延反有作旃)。

延(摩訶迦多衍那此云大剪剔種男剪剔婆羅門姓也)。

阿㝹(奴溝反切韻兔子也或作􃵛也)。

樓馱(唐佐反阿泥律陀此云無滅也)。

劫賓那(唐云房宿)。

憍梵波提(笈房鉢底此云牛相)。

離波多(頡麗筏多此云室星北方星也祠之得子因以為名有本云離婆多應從離波多為正)。

畢陵伽婆蹉(七何反畢藺陀筏蹉此云餘習也)。

薄拘羅(薄矩羅唐云善容)。

摩訶拘絺(恥脂反)。

羅(摩訶俱瑟恥羅此云大膝)。

難陀(唐云喜也)。

孫陀羅難陀(孫達羅難陀此云𧰚喜)。

富樓那彌多羅尼子(補剌拏梅怛利曳尼弗怛羅此云滿慈子補剌拏滿也梅怛利曳尼
女聲中呼慈也弗怛羅子也慈是毋滿是自名此滿尊者是慈女之子或滿及慈俱是母號云滿慈子也更有他釋皆不
正也)。

須菩提(蘇補底此云善現)。

阿難(阿難陀此云慶喜)。

羅睺羅(羅怙羅此云執日本是執日阿素洛名非天前軍以手執日障盛光故今從喻名)。

摩訶波闍波提(摩訶鉢剌闍鉢底此云大勝生主)。

耶輸陀羅(耶戍達羅此云持譽也)。

比丘尼(苾芻尼尼女聲具五義如前)。

颰(蒲撥反有作跋亦通)。

菩薩摩訶薩(菩提覺也慧也薩埵有情也勇健也方便也覺為智所求果有情悲所度生依弘誓語故
名菩薩或求覺果之有情者之勇健者或由妙惠及善方便利樂無方故言菩薩摩訶薩埵云大有情簡求小覺及凡下
位名摩訶薩也)。

阿耨(奴沃反古音作奴豆反作耨耘耨也借聲也)。

多羅三藐(弭藥反本是邈音紫草也玉篇音摸角反又彌紹反今借音弭藥反)。

三菩提(阿耨已下合云無上正等正覺也末伽云道菩提云覺也)。

陀羅尼(云總持以少略含多)。

殖眾(上時力反蒼頡篇種也廣雅積也立也下平去二聲皆得也)。

常為(榮偽反玉篇使也被也母猴為此禽獸好爪持人母猴象膓為母猴形象形字也)。

文殊師利(曼殊室利此云妙吉祥)。

颰陀波羅(颰三蒼音盤末反亦作跋有云颰陀婆羅乃梵音也此云賢護大論云善守)。

彌勒(梅怛利曳此云慈氏慈為本姓或以心行為姓也)。

釋提桓因(釋迦提婆因達羅釋迦剎帝利姓此云能也提婆天也因達羅帝也即釋中天帝也)。

娑婆(索訶唐云堪忍由多怨嫉聖者於中堪耐勞倦而行教化故名堪忍也)。

梵天(梵摩此云寂靜或云清淨潔皆得葛洪字苑訓梵為潔也)。

跋難陀(賢喜也)。

娑伽羅(亦以娑竭羅鹹海名也)。

和修吉(筏蘇枳此云九頭)。

德叉迦(此云多舌)。

阿那婆達多(阿那婆踏多唐云無熱惱池名)。

摩那斯(摩捺斯此云慈心)。

漚鉢羅(殟鉢羅云是紅蓮花有作優鉢應從殟為正也)。

緊那羅(緊捺落云歌神)。

樂(五孝反令愛樂也梵云摩奴是若䬃縛羅此云可意亦名如意音正法花經云一名柔耎二名和音天子是也)。

乾闥(他達反)。

婆(健達縛此云尋香行作樂神也海中亦有屬於天也)。

阿修羅(阿素落唐云非天)。

婆稚(跋稚迦云團圓正法花云一名最勝是也跋陀縛義此非被縛稚或作𧙣穉皆得同直利反)。

佉羅騫馱(騫為去音下為陀音此云廣𢩌髆)。

毘摩質多羅(吠摩質怛利此云綺畫或云寶飾)。

羅睺(羅怙羅云執日)。

迦樓羅(揭路茶此云妙翅鳥)。

韋提希子阿闍世王(吠題呬勝身吠是勝義題呬云身即東洲之名毘題訶男聲呼此女
聲呼此是山神名從彼乞得即母稱也阿杜多設咄路此云未生怨別名折指王名也)。

加趺(古遐反尒雅加重也則交坐除災橫經等云結交趺坐是也有趺不知所從俗字也江南謂開膝坐為跘跨坐
山東謂之甲趺坐也跘音拔患反跨音口化反)。

無量義處(用去聲也)。

三昧(莫佩反三摩地此云等持平等持心住境也)。

天雨(于矩反亦有為芋音)。

曼(上本音万字下從又有從万者俗字也今借云莫般反為順梵音也)。

陀羅花(適意花也)。

曼(音準上)。

殊沙花(柔耎花也)。

六種震動(職刃反玉篇云震亦動也起也)。

優婆塞優婆夷(鄥波索迦鄔波斯迦鄔波近也迦事也索是男聲此云近事男斯是女聲此云
近事女也)。

夜叉(藥叉此云勇健即飛行者也亦含攝地行之類諸羅剎婆羅剎婆此云暴惡亦云可畏也)。

摩睺羅伽(莫呼洛伽此云大腹大蟒青蛙之類也)。

放眉間白毫(胡刀反莊子䟽云毛之秀者曰毫玉篇云毫毛長也觀佛三昧經為太子時舒長五尺
樹下長一丈四尺五寸及成佛已長一丈五尺放之圓卷如秋滿月分明皎潔色類珂雪)。

靡(密彼反尒雅靡無也)。

阿鼻(阿鼻至此云無間)。

地獄(梵云捺落迦此云苦器亦云不可樂亦云非行非法行處也或在山間曠野空中今言地獄者在大地之
下也)。

阿迦抳吒(竹嫁反古文度同阿迦云質礙義抳瑟據究竟義抳女凡反搋音勅加反)。

修行(下孟反施之名也即行造修也)。

相貌(莫教反儀也有本作貌刃狠皆非也)。

般(愽官反今借音愽末反)。

涅(年結反說文黑土在水中者從水土曰聲也有從工作涅非也)。

槃(波利抳縛諵唐云圓寂抳音奴吉反縛去聲呼諵音奴咸反)。

舍利(設利羅此云體)。

塔(梵云𡨧堵波此云高顯制多此云靈廟律云塔婆無舍利云支提今塔即窣堵訛云塔古書無塔字葛洪字苑及切
韻塔即佛堂佛塔廟也)。

瑞(時偽反玉篇云節信也符應與睡同音也)。

偈(梵云伽陀此云頌美歌也室盧迦謂三十二字四句一偈也)。

出柔耎(而兖反廣雅柔耎弱也通俗文物柔曰耎漢書耎不勝任也俗作軟非也耎下耎通用有作𣽈非也)。

遭苦厭(於艶反玉篇厭猶飽足而不欲復為也)。

恒沙(殑伽河神名也河從神立稱此河具五義諸經多寄為喻殑音其矜反又取上聲也)。

金(說文五色金黃之為長久埋不生百鍊不輕從革不違西方之行生於土故從土左右點象金在上中之形今
聲也應為金字也)。

銀(白金也)。

珊瑚(赤色寶也)。

摩尼(末尼如意珠也)。

車𤦲(牟娑洛揭婆此云車𤦲微有青白間色也)。

馬瑙(遏濕摩揭婆此云杵藏遏濕摩杵義揭婆藏義或言胎取其堅實言馬瑙者色如馬腦故也諸書作瑪􃵜字者
玉類故也或作碼𥖋字石之類也)。

奴(怒胡反古有罪人沒官為奴說文古文為仅字也)。

婢(毘俾反俾音卑婢反說文婢者女之卑稱)。

車(昌耶反說文輿輪之總名也夏后氏奚仲所作古音居古者車如居言行所以居人也今日居舍也言行者所處如
舍之居象形字)。

乘(食證反廣雅云乘駕也謂可乘者耳周禮四馬為乘乘載也)。

輦(力展反說文人輓車也在前人引之古者卿大夫亦乘輦自漢以來天子乘之玉篇天子皇后所乘車曰輦也)。

輿(余據與居二反說文車輿也一曰卓無輪曰輿今者車輿形別於古今玉篇眾也載也舉也多也有作轝者非也)。

駟(息利反說文四馬共一乘謂四馬為駟玉篇逐也房星四謂之天駟也)。

欄(落干反鈎欄或作闌說文云門遮也有本作蘭香草也非此義欄闌皆得也)。

楯(食尹反說文云楯欄檻也又王逸注楚辭云檻楯也縱曰檻橫曰楯玉篇在木部時允反)。

華葢(戶花反古今注云黃帝與蚩尤戰於𣵠鹿之野常有五色雲氣金枝玉葉止於帝上有花𧅅之象故因而作華
葢焉華字又音呼瓜反西域暑熱人多持葢以花飾之幢幡華葢者也𣵠音卓𧅅音毀也)。

軒飾(上虛言反聲類云安車也說文曲輈轓車也亦為幰字虛偃反玉篇布張車上以禦熱也飾以寶物裝飾車也
轓音甫煩反飾從飤從中也)。

妻(青奚反說文婦與已齊者也從􃵝從女也持事妻軄)。

而被(皮義反服也被帶也有本作披敷羇反方言散也今串著也應從被)。

破魔(魔羅此云破壞義又言魔卑夜此云惡者云波旬訛也成惡法懷惡意也惡魔波旬號名並述)。

宴(煙見反安息也有本作晏烏澗反亦默也古文作燕亦安息也)。

未甞(尚羊反小尒雅云甞試也謂蹔為之也)。

捶打(上之蘂反擊也下吳音頂又都挺反今取秦音得耿反說文云以杖擊也廣雅捶打擊也)。

肴膳(上胡交反國語云飲而肴賈逵曰肴爼也玉篇豆實也凡非穀而食之曰肴食也啖也菜肉之類說文膳具食
也周禮膳夫鄭玄曰膳言善也今時美物亦云珍膳廣雅肴膳肉也皆從肉善聲也又有作餚饍二字撿無所從近代出
俗字也)。

旃檀(旃檀那謂牛頭旃檀等赤即紫檀之類白謂白檀之屬古作旃丹切韻作􃵞非也)。

教詔(上古孝反教訓也下招曜反字林詔告也尒雅詔導也郭璞謂教導之也釋名云詔照也人闇於成事即有所
犯以此示之使照然知其所由有本教招教無平音招誘進也)。

由旬(踰繕那限量義有餘經說四十里為一踰繕那俱舍論說極微微金水兔羊牛隙塵蟣蝨麥指節後後增七倍
二十四指肘四肘為弓量五百俱盧舍此八踰繕那十六里半餘)。

縱(即容子用二反詩云從橫其畝韓詩傳曰南北曰從東西曰橫周禮九州之地域廣輪之數鄭玄輪從也廣橫也廣
雅作從切韻唯作蹤縱䡮三字有作從不知所出也)。

珠交露幔(莫半反說文慢幕也從巾曼聲在傍曰帷在上曰幕幕覆也覆露也諸經珠交露盖珠交露車
同其事也有作縵說文繒帛無文曰縵非幔正體見寶塔品當更重釋)。

和鳴(上胡戈反說文音樂和調也詩云和鈴央央是也)。

是(有作尒時應從是時為定)。

惟(玉篇思也念也謀也)。

忖(倉本反度也)。

雨大法雨(二皆字音初或竽音)。

吹(出為反尺為反今從初口氣出)。

螺(落過反俗字也水蟲也正作蠃也)。

阿僧(阿僧企耶此云無央數數之盡名俱舍論說本數有六十傳失其八無央數是第五十二華嚴經說一百二十
數中無數第一百二十數)。

劫(劫臘波此云分別時分之名也)。

辟支佛(辟支迦此云獨佛陀云覺)。

說應(憶興反傳曰應當謂根法相稱切韻又於證反總謂契應也)。

姓(說文人所生也古之神人聖人母感天雨生子故稱天子因生以為姓故姓字從女從生生亦聲也)。

頗(傍河反)。

羅惰(婆羅門姓)。

懈(古隘反懶也玉篇倦也怠也)。

倦(渠眷反疲也玉篇懈也絢也極也止也亦券字或作𠉮有作惓字並不知所從也)。

沙門(止息義以得法故暫寧息諸惡也故或言㗌羅摩拏或㗌摩那拏此云功勞謂修道有功勞也)。

婆羅門(淨行義四類之中習淨行故)。

多陀阿伽度(怛他揭多云如來也)。

阿羅訶(阿羅漢此云應也)。

三藐三佛陀(此云正等覺)。

利養(餘兩反無餘亮音也)。

懈怠(上古隘反下徒亥反尒雅懈即怠也集注懈極也怠懶也釋名懈解也骨節解緩耳切韻疲也作怠懈慢也惰
也荒也放散身體也墯落也懶也)。

瑠璃(吠瑠璃或但云瑠璃)。

頗梨(力私反頗胝迦此云水精又云水玉或云白珠大智度論中此寶出山石􃅖中一云過千年冰化為之此言無
據西方暑熱土地無冰多饒此寶何物化焉此但石類處處皆有也)。

適從(上聲赤反三蒼古文作適謂近也始也)。

族姓(上徂鹿反尚書方命𡉏族注云族類也周禮四閭為族鄭玄云百家也族亦聚也姓也)。

** 方便品

𠊳(䌄面反去聲字統云人行不善更之則安故論語云更也人皆仰之故從人從㪅㪅字從丙從攴攴音普卜反)。

詳(似羊反審也說文審議也廣雅詳諟也古文作𦍹)。

無礙(五代反古文硋同說文礙止也廣雅礙即閡也有作閡亦古文礙字　小尒雅閡限也說文外閉也有作㝵非
也㝵音得說文得取也尚書高宗夢得說是也衛宏詔定古文官書云㝵得二字同體㝵非此用)。

盡(津引反任也窮也或秦引反本盡之盡也)。

思(息字反)。

十方剎(初鎋反切韻作剎差多羅云田土田也或云國土義譯之耳案剎字書所無說文作㓼字略為剎㓼
楚乙反傷也字從桼音七)。

稻(從皓反與道同音)。

所趣(七句反又七俱反今從初宗歸意況也)。

甚深妙(有作微妙二皆無失)。

網(文兩反疑喻如網羅生難出也)。

猶豫(上弋周反下弋庶反說文隴西謂犬子為猶猶性多疑豫在人前故凡不決者謂之猶豫與狐疑同尒雅云猶
如麂善登木郭璞健上樹也麂居履反也)。

此輩(補配反羣黨也說文軍法發車百兩為一輩從車非聲從北錯也蒼頡篇輩比也廣雅等𤳖輩亦類也𤳖補槃
反玉篇輩部比類也)。

增上慢(莫晏反切韻欺為謾緩為慢玉篇慢易也輕侮也遲也惰也不畏也緩也又倨也或為嫚字也)。

默(莫北反靜也俗作嘿非也)。

制止(諸市反非紙亦非旨)。

佳矣(上古膎反說文佳善也廣雅好也膎戶佳反膎脼也)。

唯然(上弋誰反說文諾也廣雅譍也禮記父召無諾先生召無諾唯而起鄭玄曰唯者譍之敬辭唯恭於諾又借音
弋水反亦語辭也然順可也)。

優曇鉢華(鄔曇鉢羅瑞應花也)。

從諸佛(有本從佛二皆無失)。

但教(上徒且反聲類云但徒也徒空也)。

濁(直角反滓穢也)。

垢(古厚反污穢也點染不淨也)。

慳(苦間反慳已得)。

貪(他含反婪未得)。

嫉妒(上秦悉反秦入聲玉篇辭栗反古文𧪠㑵愱三形同下當故反楚辭云故興心而嫉妒王逸注楚辭云害賢曰
嫉害色曰妒說文婦妒夫也從女戶聲)。

瑕疵(疾移反古文𤶬同瑕過也說文疵病玉篇云玉內有病曰瑕玉外有病曰疵今作疵者法內之人有煩惱病如
玉之有瑕非如玉外病也)。

糟(作曹反酒滓也)。

糠(苦崗反米籺也)。

斯人尠(息淺反少也有作鮮玉篇鮮亦少也)。

修多羅(素怛纜云契經)。

伽他(云頌)。

祇夜(祇焰應頌)。

優波提舍(鄔波提鑠云論議有作優婆應從波為正也)。

矜高(上居陵反尚書云汝惟弗矜天下莫與汝爭能孔安國云自賢曰矜禮記孔子不矜而莊鄭玄云矜謂自尊大
也)。

諂曲(上丑冉反佞也說文作讇同莊周云希其意道其言曰諂玉篇諂諛也傾身似有下也有作讇同)。

玫瑰(說文上莫回反下胡魁反火齊珠也一曰石之美好曰玫圓好曰瑰郭璞玫瑰石珠也張揖玫瑰琅玕珠出崑
崙開明月山)。

石廟(眉召反古文庿白虎通玉篇廟皃也先祖尊所在故稱廟)。

木櫁(字苑民一反香木也切韻樹名作榓玉篇櫁者香木也有作䀄非也其樹似槐而香極大伐之五年始用若取
其香皆預斫之久乃香出)。

鈆錫(上與專反說文玉篇青金也尚書青州貢鈆錫是錫銀鉛之間)。

作樂(五覺反世本云黃帝世伶倫作樂說文五聲八音總名為樂禮記此音而樂之于戚羽旄謂之樂鄭玄八音克
諧謂之樂亦音盧各反)。

擊鼓(姑戶反玉篇云動也凡出音曰鼓擊也鳴也)。

吹角(曲形而似角即大角)。

貝(蠃也)。

簫(蘇彫反管也玉篇編小管所吹又作箾音山卓反樂也)。

笛(徒歷反七孔籥也俗名笛玉篇五孔竹笛羗笛三孔)。

琴(說文琴禁也神農作也玉篇言君子守正以自禁也)。

箜篌琵琶鐃(女交反如鈴而大廣雅鉌鑾鐃鐸鈴也說文玉篇小鉦也軍法十長執鐃五人為伍五伍
為兩兩司馬執鐸)。

銅拔(蒲撥反亦為跋今關東多作兩扇相擊出聲有作鈸無所從也)。

歌唄(蒲介反梵云婆師此云讚嘆婆音蒲賀反先云唄匿訛也此乃西域三契聲如室路挐所作是也宣驗記陳思
王曹植登魚山忽聞巖岫有誦經聲清婉遒亮遠谷流響遂依擬其聲而制梵唄至今傳之唄亦近代字無所從也)。

犛(夘交反說文西南夷長髦牛也今隴西有此牛切韻作犛其毛作犛犛牛也有作貓貓乃人間所畜捕鼠者是非此
牛之義也)。

蔽(必袂反掩也以貪掩心有作弊毘祭反困也以貪困也)。

釋迦文(釋迦能姓。劫初之時未有君長。眾推有道以為司契共立一王號莫訶三未多云大等音樂謂大眾
齊等意樂立為王也即佛高祖以嫡相從曾不失墜共讚能為人帝。因斯遂姓釋迦。牟尼寂義。佛之別號。謂能寂默生死
惡法。亦能證得涅槃寂理。姓号雙舉故云釋迦牟尼。今語略云釋迦文。智度論云釋迦文尼即牟尼同譯殊略尼字也云
釋迦文也)。

南旡(正言納慕亦言納莫此云敬禮若言件談或云伴題此云禮拜言和南皆等訛謬也有本稱南无諸佛應從喜
稱南无佛為正也)。

譬喻品(上疋義反玉篇喻也比類以相曉喻羊𡦗反或為諭亦譬也玉篇曉也譬諫也)。

踊(餘隴反跳也)。

躍(以灼反跳也)。

不豫(余據反入也安也切韻逸作豫古文與同爾雅逮及與也左傳云公必與焉亦為預先辦也備也早也)。

我甞(謂曾如此有作常謂恒如此)。

每作(上莫載反字林莫改反三蒼每非一定之辭也每猶數也屢也)。

等咎(渠久反廣雅咎過也體從人各人各相違成過咎耳)。

斷(徒管反截也絕也又都亂反玉篇斷決也齊也今從初也)。

演暢(勅亮反廣雅暢達也明也)。

華足安行(胡孟反行安樂行也)。

倫匹(上力均反廣雅同等比輩倫匹也又倫類也匹配也匹從匚從八八葉一匹又八亦聲)。

深奧(於報反爾雅西南隅謂之奧郭璞室中隱奧之處也釋名云不見戶明所在祕奧也說文奧究也藏也)。

道叵(普我反三蒼叵不可也反正為乏反从為比反可為叵皆從字意也)。

然舍利弗(然如延反玉篇不然不許然猶必亦如是也然也說文從肉從犬今時作然)。

聚落(廣雅聚落居也聚也謂人所聚居漢書無燔聚落是也)。

衰邁(莫介反說文邁遠行也廣雅歸往也)。

僮(玉篇徒東反獨也說文男有罪為奴曰僮廣雅僮僕伇使也今皆作僮也)。

僕(蒲木反古文作蹼同廣雅僕亦附著人也玉篇仕於家曰僕給也使伇也)。

隤(說文大迴反下墜也從𨸏䝿聲廣雅壞也古文作頹墤二形同切韻若作頹暴風也若作頹禿也若作𤗯􃵟舍屋破
也玉篇作隤泰山其隤言墜下壞也)。

腐敗(上扶雨反朽也與父同聲下有敗字應作府音或撫音猶里名勝母曾子不入)。

梁棟(爾雅杗廇謂之梁郭璞云屋大梁也亦通語耳棟音東弄反說文棟屋極也釋名云棟中也居屋之中杗音亡
廇音力救反)。

欻然(上許物反蒼頡篇欻猝起也西京賦欻從背見薛綜欻忽也切韻暴起皃玉篇亦忽也)。

焚燒(上扶雲反廣雅焚燒田也字從火燒林意古文作炃燌二形同)。

嬉戲(說文作僖樂也蒼頡篇女部作嬉二皆喜其反下希義反戲笑也美也遊也字從戈有作憙許記反非此本
意也)。

切已(廣雅切近又亦迫也割也字從刀七聲也)。

衣裓(說文宗廟奏戒衣從衣戒聲玉篇衣部古來反戒也相傳從衣戒孤得反襟也今時女人衣前裓是也天衣類
同未詳字所出也)。

我當為(榮危反玉篇敷施也亦榮偽反助也因也字從爪)。

珍玩(五喚反字林弄也廣雅玩好也玉篇戲弄也尚書玩人喪德玩物喪志孔安國以人為戲弄則喪其德以物為
戲弄則喪其志有本作翫習貦好之字皆非)。

玩好(呼到反玉篇愛也又呼老反玉篇宜也善也美也)。

適其(上尸赤反三蒼適悅也謂稱適耳廣雅適善也謂事物善好稱人心也)。

勇銳(羊稅反廣雅銳利也說文銳𦬆)。

推排(上尺隹反無土雷反下步皆反蒼頡篇推軵也前也說文推排排盪軵音而勇反)。

四衢(巨俱反爾雅路四達謂之衢郭璞交道四出者也釋名云道四達曰衢齊魯之間四齒把為衢衢把地則有四
處此道似之因以為名)。

垂諸華(準頌音花)。

綩綖(上字林一遠反有作蜿蠕二形非也下三蒼以旃反案諸書綩綖紘冠也綖冠上覆也玉篇冠前後而垂者不
可車上重敷冠覆今理應作婉美之婉席蓐之筵文蓐華氈之類綺麗席也)。

丹枕(有釋枕著仙丹可以延壽此謂不然案天竺無木枕皆以赤皮疊布為枕貯以覩羅綿及毛絮之類枕而且倚
丹赤色也即同諸經朱色枕耳頭枕倚枕悉赤如丹)。

姝好(上倡珠反字林姝好皃方言趙魏燕代之間謂好為姝詩云靜女其姝傳及玉篇美色曰姝有作侏莊也下呼
老反美善冝也)。

幼童(徒紅反古童謂僕今謂童子古僮謂童子今謂僕隷玉篇童子者謂幼童未昏未冠之稱無角牛謂之撞牛今
應為童僮古字耳)。

不匱(渠愧反與櫃同禮記即財不匱鄭玄匱乏也詩云孝不匱傳曰匱竭也)。

得免(靡辯反黜也有作俛俯也玉篇免靡蹇反赦也脫也解也去也自止也)。

方便勉(靡辯反勗勵也有作免引也)。

保任(上補道反當也下如林反保也言可保信或保證任安信持也)。

摧(昨恢反折也倒也)。

𡉏(字林父美反說文毀也虞書方命𡉏族尒雅覆也撿切韻符鄙反上聲音否毀也)。

𡍩(字林恥格反說文裂也廣雅及玉篇分也)。

塗(度都反輓覆也)。

阤(說文文尒反山崩也從𨸏也聲方言阤壞也玉篇毀壞也落也有作褫說文切韻奪衣從衣虒聲切韻以角能入
水行虒音斯廣雅阤􃵠音奪正作陊切韻山崩也有作拕玉篇直紙反折薪隨其木理也有作􂖓不成字非也)。

覆苫(字林舒鹽反茅苫也尒雅白葢謂之苫李巡云白葢編之以覆屋曰苫)。

椽梠(力舉反方言屋梠謂之檐郭璞即屋檐也亦呼為連縓亦名􃭓說文梠桷通語也􃭓音毘切韻梠桷端木今雀
梠也)。

差脫(上音楚解楚宜楚佳反今從後二下徒活反又吐活反)。

周墇(之亮反說文擁塞也從土有作障玉篇之尚之楊二反說文隔也通俗文蕃隔曰障蕃甫煩反)。

鴟梟(上充尸反梵云何利耶此云殦古文鴟鵄二形同尒雅狂茅鴟舍人曰狂一名鴟喜食鼠大目也郭璞􃵡鴟也
又云怪鴟也􃵡音項反)。

鵰鷲(上丁堯反籀文作雕穆天子傳爰有白梟青鵰執犬羊食豕鹿郭璞今之鵰亦能食麞鹿耳鷲音就梵云姞栗
陀羅或言揭梨闍山海經景山多鷲鳥說文鷲鳥黑色多子師曠南方有鳥名曰差鷲黃頭赤咽五色皆備西域記色蒼
黃目赤也)。

蚖(字林五官反切韻亦愚袁反古文作螈。玉篇蛇醫也蠑蚖蜥蝪蝘蜓守宮以別四名崔豹古今注蠑螈一曰蛇醫大
者長三尺。其色玄紺善魅人一名玄螈。漢書云螈。韋昭云黑螈蜥蝪也。在舍名守宮以血塗女人臂女有過者洗之不落
因名守宮。在草石中名蜥蝪。在澤名蝘蜓。通名蠑螈。準此遺教有錯寫云譬如黑蚖在汝室睡應言黑螈正應為元但以
蚖𧈭相類遂錯寫焉。或云蚖有二類一即守宮二黑短蛇遺教不錯故彼又云。睡蛇既出乃可安眠。𧈭者黑短蛇與餘蛇
別非守宮也不尒此經下別守宮上復說蚖一何重踏故俗書解與經義別。曾見南僧說蚖咬人唯遺藥王草能療之必
若無即死)。

蝮(妨陸反尒雅蝮虺博三寸首大如擘孫炎江淮以南謂虺為蝮有牙最毒音義曰蝮蛇鼻上有針一名反鼻蛇三蒼
蝮蛇色如綾綬文間有鬣大者七八尺擘補麥反玉篇虫也蝮螫手即斷手)。

蜈蚣(音吳公字林螂蛆也甚能制蛇大長者尺餘赤足者為良黃足者不堪用人多炙之令赤非真也螂音即亦子
結反蛆子餘反)。

蚰蜒(音由延江南謂大者即蜈蚣也)。

守宮(此在舍者江南謂蝘蜓然體一物山東謂𧋐𧐎陜以西謂壁宮東方朔言非守宮即蜥蝪蝘蜓烏殄反蜓音殄
𧋐此亦反𧐎音覓也)。

狖(字林余繡反江東之名又余季反建平之名山海經鬲山多蜼。郭璞云似獼猴而大。蒼黑色尾長四五尺似獺尾頭
有兩歧天雨即倒懸於樹以尾塞鼻。江東養之捕鼠為物揵健尒雅蜼昂鼻而長尾切韻蟲名似鼠作鼬獸名似猨作貁。
狖是古字有作㹨不知所從依此應為鼬貁。非惡性故也。玉篇貁似貍捕鼠與切韻別鼬似石啖鼠。石啖鼠亦呼為鼪鼠
性音鼠乃同字林解)。

貍(理之反說文伏獸似貙從豸里聲有作狸無所從)。

鼷鼠(上胡鷄反說文小鼠也尒雅鼷鼠郭璞玉篇有螫毒食人及鳥獸雖至盡亦不覺痛今謂甘口鼠也)。

臭處(上赤救反惡氣也下昌與反可惡賤皃玉篇又息也居也謂止也謂惡氣息居止下又杵恕反穢惡之所也)。

狐狼野干(扈都反玉篇妖獸也鬼所乘有三德其色中和小前大後死必首丘梵云悉伽羅此言野干色
青黃如狗羣行夜鳴聲如狼子虛上林賦騰遠野干司馬彪郭璞注並云射干能綠木射音夜廣志云巢於危巖高木
禪經云見一野狐又見野干故知二別)。

咀嚼(上慈呂情呂二反字林作齟蒼頡篇咀噍也字林咀齧曰嚼切韻噬也玉篇噍也茹也含齩咀嚼也)。

䶩齧(上相傳在詣反謂沒齒齩也切韻甞至齒應作䶩其䶩又為截音齧斷筋骨也不知䶩字所出有本作𪘨亦作
䶩同竹皆反通俗文齧挽曰䶩恐錯為䶩下五結反噬齩也少噬為齧沒齒為𪘨又傷皮肉為齧少噬為䶩唯陟皆反為
正餘皆非也)。

搏撮(上補各反廣雅搏擊也玉篇拍也拊也下倉捋反字林切韻手取也廣雅持也釋名撮卒也謂暫卒取也玉篇
四圭日撮又三指撮有作子括反音非此義切韻手把作攥子活反)。

樝掣(上字林反側加反釋名云樝叉也。謂五指俱往叉取。玉篇五指撮也擊也抱也。切韻樝似梨而醋應作􃵢以指
按也有作柤皻二形同有作􂺪䶥。說文齒不正非此中義。或作撦音車者反裂壞也。下充世反。字林拽也。字書牽也。釋名
掣制也頓使順已。玉篇引而縱之或作摩同又尺折反曳延結反謂五指叉而曳之或以指按而拽之或復撦攞引而
縱之也)。

嘊喍(上五佳反下音柴犬􂑋也玉篇犬相啀埤蒼犬相啀拒也說文玉篇作齜謂開口見齒曰齜啀切韻齒不正曰
𪗶𪘲作𪗶有云啀齜騫脣露齒之皃有作喍不知所從)。

嘷吠(上胡刀反古文作獋說文玉篇咆吠犬鳴也切韻熊羆虎聲也)。

魑魅(上勅知反說文作𡼁三蒼諸字書作螭玉篇切韻作魑下莫祕反說文玉篇老物精通俗文山澤怪謂之魑魅
正法花𡝩魅古文魅􃬴今作鬽也)。

魍魎(上亾倣反下力掌反說文蝄蜽山川之精物也通俗文木石怪謂之魍魎玉篇水神也古文為蝄蜽也)。

孚乳(通俗文𡖉化日孚芳無反字林撫于反廣雅玉篇孚生也方言雞伏通俗文𡖉是也玉篇姥伏也𡖉孚也下而
注反切韻濡主反蒼頡篇乳于也玉篇亦生也鳥養子曰孚獸養子曰乳)。

產生(皆有去音應從平聲玉篇生產也進也造也因物造變謂之生產亦生也)。

鳩槃荼(宅加反伴茶云可怖畏也)。

蹲踞(上徂尊反猶虛坐也下居御反倚也字林垂足實坐也舊經言箕坐也)。

土埵(字林丁果反切韻小土聚隅有為堁音此鄙俚也非玉篇埵也音丁戈反堁小塊累豎土也堁也切韻丁戈作
𨹃小堆)。

樸令(上龐邈反通俗文爭倒曰撲有作朴音普卜反打也玉篇擊也手搏非此義也)。

裸(借音胡瓦反赤體也應作躶)。

窺看(上丘規反字林小視也方言凡相竊視甫視楚謂之窺又作闚同下苦寒反亦苦旦反視也)。

屬于(上之欲反付也由也又時燭反攝也貫也應為属字也)。

爆聲(上博教反火深烈也又普剝反說文爆灼也謂皮散起玉篇火部補角反蒲角反頗角三反灼也熱也有作古
文曝字憤起也古文又作𣀛)。

周慞(諸良反懼也遍驚不安之狀或為章字周流也從初也)。

惶怖(上胡光反悚也下普故反怕也)。

藏竄(七亂反逃也玉篇藏敝也)。

毘舍闍(畢舍遮傳云似冬瓜鬼也)。

食噉(大敢反食也或與啖同)。

蓬勃(上蒲公反氣如蓬之亂起有作熢即㷭火之㷭火亦如無蓬音非也下蒲沒反勃盛也蓬勃繁盛之皃若塵起
作𡋯火香作馞今言臭氣馞馞作馞亦得或如蓬繁亂有作㶿無所從也)。

周章(楚辭聊翱翔兮周章王逸曰周流也謂周流往來或作慞惶怖也從初為正)。

眾難(上職隆之仲二反)。

宅主(玉篇主親也典領也天子嫁女同姓諸侯主之故謂公主又守也)。

先因(先蘇見反蘇前反今從初亦先也)。

稚(直利反幼弱也)。

告喻(榆句反論語君子喻於義小人喻於利孔安國喻曉也蒼頡篇喻譬諫也說文作諭)。

災(則才反左傳人火曰火天火曰灾籀書作災)。

蔓莚(西京賦云其形蔓莚洪範上音万下餘戰反廣雅蔓長也延遍也王延壽軒檻蔓莚謂長不絕有作延火災連
燒如蔓草又以然反如蓆火災長不絕)。

此苦難處(難奴于反處音昌與反詩云莫我遑處傳曰處居也禮記何以處我鄭玄曰處安也謂難可安
處或二皆去音謂苦難處所也)。

妉湎(上丁含反愛樂也有作躭嗜著也古文媅說文亦樂也下緜善反說文妉於酒切韻亦嗜著亂古文䤄有作媔
不知所從也)。

張施(式枝反非施智反)。

諸瓔(於盈反瓔珞珍纓也冠纓作纓)。

繒纊(上疾陵反下苦謗反說文切韻繒帛也纊絮也小尒雅織繒也通五色皆曰繒三蒼雜帛坐以餞客如失耨華
氈故名茵蓐有作鞇車中所坐者也用虎皮為之有文彩因下與相連著切韻鞇虎皮也以鞇為蓐有作裀切韻衣身此
中義三蒼蓐薦也切韻草蓐也有作褥氈褥也)。

㲲(徒協反切韻細毛布今謂不然別有㲲花織以為布其毛所作諸褐罽是)。

儐從(上必刃反相也玉篇遵也出接賔入贊禮曰相又儐進之陳也或作􃵣同下從用反前導為儐後隨為從也)。

熾(處志反盛也)。

汝等累(力委反積也)。

阿鞞跋致(阿鞞跋致云不退住鞞陛兮反以此為正下文多云阿惟越致訛應從此云文亦云阿毘跋致
亦訛也)。

尚於(上常兩反玉篇時亮反庶幾也旦也)。

頻䠞(上牝鄰反數數䠞併踐也䠞眉作顰下予六反迫也有作顰顰􃵤䠞面是也)。

畜生(上丑六反六畜也又許救反𡂺也其許郁丑六二反皆聚也非此義也)。

𩑔𤸃(上說文口沒反三蒼頭禿無毛從頁乞聲通俗文切韻白禿曰𩑔廣雅𩑔𩮝禿也有云皮肉乾枯之狀嗢𩑔之
形有讀為口轄反應作𩮝非正也)。

梨黮(上力脂反方言面色似凍梨切韻梨斑駁色有作黧字林力奚反黑黃也通俗文班黑曰黧玉篇老也有作𪏭
下說文杜感反與潭同切韻黔黮色又脫感反桑葚之色葚食朕反有作於斬反青黑色借音耳彼作黤也)。

觸嬈(說文乃了反擾戲也三蒼嬈也郭璞弄也廣雅嫽誂擿嬈也嫽音遼誂徒了反切韻戲相擾作嬲擾亂作摎拏
巧反玉篇嬈亦擾言戲弄也)。

惡賤(上烏故反禮記吾惡用襄吾情惡猶憎也論語惡紫奪朱詩云惡無禮)。

馲駝(上盧各反山海經曰音託郭璞云日行三百里負三千斤能知水泉所在出性別水脈以足掊地則泉出掊蒲
交反字書作𩧐又作駱馬色白馬黑髦曰駱非今義也下徒何反布作駞音同也)。

蟒(摸朗反尒雅蟒蛇王也郭璞蛇之最大者故曰王)。

聾騃(五駭反蒼頡篇無知也方言癡騃也)。

蜿轉(上威遠反下追遠反案蛇無足能行宛轉而進故經自云宛轉腹行)。

唼(唼子荅反字林唼血也蟲食曰唼通俗文切韻作𠯗入口曰𠯗古文作㗱玉篇唼所甲反鳧鴈口食白唼)。

矬陋(上徂戈反廣雅切韻短也通俗文侏儒曰矬有作痤痤癤也說文小腫非此中義陋醜也)。

𤼣躄(上呂員反手拘病也有作攣切韻戀綴也陟衛反攣拘也下必益反脚跛也)。

背傴(字林一父反通俗文曲脊謂之傴僂切韻傴背曲不伸也春秋鼎銘云一命而僂再命而傴三命而俯杜預云
俯恭於傴傴恭於僂身逾曲恭益加敬也有作膒字林一侯反幽暗也有作𤹪未詳所出)。

所使(所里所吏二反今從初)。

痟𤸃(上相焦反古文尒疋說文作消盡也消亦渴病名切韻渴病也)。

依怙(胡古反尒雅恃也廣雅賴依仰負恃也)。

親附(符遇反近也)。

醫(於其反說文治病工也醫之為性得酒而使藥故醫字從酉殹聲殹亦病人聲也酒所以治病者藥非酒不散殹音
於奚反有作殹古者巫彭初作毉從巫形俗字也)。

療(力照反三蒼療治病說文作𤻲同)。

杪(初教反應作抄或作鈔玉篇抄掠也強取物也是也)。

竊(千結反私竊也)。

橫羅(上獲孟反非理來也)。

園觀(官換反樓觀也若舍作舘)。

瘖瘂(上邑金反不能言亦瘂也下厄賈反埤蒼瘂亦瘖也有作瘖字林喑喑也喑子夜反有作啞字林乙白反笑聲
也易云笑言啞啞非此之義也)。

疽(七余反亦㿈病也)。

清潔(堅屑反亦清也屑音先結反)。

信解品(解鞵買反又佳買反佳賣今從初也)。

整(征郢反)。

好樂(上呼到反喜也下五孝反欲也)。

慶幸(胡耿反小尒雅非分而得謂之幸幸遇也亦冀望也皆非其所當而得之耳)。

逃逝(時世反小尒雅逝往也廣雅逝行去)。

馳騁(上直知反下丑領反廣雅馳奔也騁走也)。

虎魄(普伯反廣雅珠名亦為珀字漢罽賓國有虎魄愽物志松脂入地千年化為茯苓茯苓千年化為虎魄一名紅
珠廣志虎魄生地中其上及傍不生草木深者八九尺大如斛削去皮中成虎魄有汁初如桃膠凝堅乃成其西方人用
之以為􃜥􃜥音烏管反)。

臣佐吏民(說文民眾萌也)。

商估賈(上始羊反。說文行賣也。玉篇通四方之珍異曰𧶜旅有作商商量也非此義。估音公戶反。字書無此
字唯尒雅郭璞音義釋言注中𧶜賈作此字。切韻估市稅也賈說文加雅反。坐賣也。周禮九職六曰司市掌以𧶜賈貨鄭
玄及玉篇通物曰𧶜坐賣日賈白虎通𧶜之言商商其遠近通四方之物以聚之也。賈者固也言物以待民來希其利也。
賈亦通語耳故左傳荀罃之在􃵥也鄭賈人有將寘諸褚中以出史記陽翟賈人往來販賤賣貴是也)。

坥(他誕反說文安也廣雅及切韻平也)。

傭賃(上勇恭反蔡邕勸學注傭賣力也莊子傭於人者孟氏傭伇力也受直曰傭切韻亦賃也說文賃亦傭也)。

灑(所買反通俗文以水掩塵曰灑玉篇汛也思見反散也切韻灑掃也落也)。

出內(上昌遂反出出也詩云出言有章是也切韻亦赤律反)。

肆力(上相利反廣雅肆伸也陳也謂伸陳伇力也)。

強使(上巨良反抑也堅也蒼頡篇徤也又其兩其亮二反)。

驚愕(五各反亦驚也)。

俞急(上戈朱反小尒雅俞茲強益也有作愈尒雅差也有作逾急也切韻逾越也俞然也)。

擗地(上脾伇反撫心也有作躃倒有作僻匹尺反邪也非此義)。

醒悟(上思挺反字林醒醉除也)。

豪䝿(上胡刀反淮南子智出百人謂之豪古文作𠢕說文𠢕健也)。

所難(奴旦反患也痾也)。

憔悴(上昨焦反下疾醉反三蒼切韻並顦顇廣雅玉篇作憔悴愁憂也尒雅顇病也)。

怪之(上古壞反怪異也驚怪也凡奇異非常皆曰怪字從左)。

䆫牖(餘帚反玉篇道也向也)。

羸(力為反弱也)。

塵坌(蒲頓反通俗文𡋯土曰坌塵也切韻塵穢也)。

污穢(上字林烏故反污塗也釋名污洿也)。

咄(丁兀反說文相謂也字書咄叱也今謂呼也訶也今取呼也)。

盈溢(夷質反滿也亦作軼)。

無希(虛機反須也有作悕)。

自鄙(補美反廣雅羞愧鄙恥也)。

於某(莫補反又莫厚反尚書尒元孫某孔安國某名也臣諱君故曰某名凡不知名皆云某)。

伶俜(上即丁反下匹丁反三蒼云伶俜猶聯翩也亦獨孤皃切韻行不正曰竛𥩵竛亦郎丁反𥩵亦普丁反竮又云
或作􃵦行不正作跉䟓呂貞反䟓勅貞反切韻䟓行不正也有作跉跰字林力生反跰補諍反與迸同跉不正迸散並非
此義也)。

蠲除(上古玄反方言南楚疾愈者謂之蠲郭璞蠲除也)。

恡惜(上力晉反切韻鄙恡也惜亦恡也)。

毀呰(茲此反說文呰呵也禮云呰者莫知禮也所生鄭玄口毀曰呰切韻毀作訿古文訾㰣同)。

自娛(遇俱反樂也)。

求索(所戟反又蘇各反乞也求也)。

夙夜(上思六反尒雅夙晨早也)。

註記(上竹句反之喻反廣雅注䟽也識也字林注解也通俗文記物曰註切韻作注陟住之戍二反)。

駈(有作驅通同)。

殺(有作煞通同)。

眇目(上彌了反說文一目小也釋名目眶陷急曰眇方言眇小也切韻視不正)。

薦席(上煎線反草薦也所以藉牀施於席下以自溫煖也下祥亦反考聲云藉也茵也或從廾作蓆說文禮天子諸
侯席有黼黻純錦從巾從𢉙省聲也)。

草庵(暗甘反廣雅奄屠蘇舍也考聲盧也掩也以草圍掩之也有作菴藥草名菴􃵧子也古今正字云盧有梁者𢉨
也𢉨即庵也從广奄聲也)。

荷負(何可反又胡歌反切韻韻英荷擔也云揭也亦也負也)。

** 藥草喻品

誠如(上音成廣雅敬也說文誠信也諦也從言成聲)。

谿谷(上啟奚反尒雅水注川曰谿下公木反)。

卉木(上暉謂反尒雅卉草也郭璞曰百草之總名也方言卉眾也東越吳楊之間名草曰卉說文從三􂏱􂏱音丑列
反)。

叢林(上族紅反考聲云木聚生曰叢俗作藂漢書東方朔傳中作樷並非正也說文聚也從􃫠􃫠牀學反從取取亦
聲也象形字)。

等澍(朱戍反三蒼云時雨也百卉霑洽也說文上古時雨所以生澍万物也)。

普洽(咸夾反蒼頡篇適散也說文洽霑也古文作䨐)。

靉靆(上愛下代埤蒼切韻同廣雅靉靆翳薈烏外反翳薈雲興盛皃通俗文雲覆日為靉靆)。

承攬(盧敢反手取也亦作攬說文作攬撮持也)。

幽邃(私醉反說文深遠也古文作㥞也)。

百穀(古木反說文穀續也百穀總名楊泉物理論梁者黍稷之總名稻者粇稬之總名菽者眾豆之總名三穀各二
十合為六十蔬果之實助穀各二十凡為百種故詩曰播厥百穀周易曰百穀草木麗千地是也)。

苗稼(說文苗草生於田蒼頡篇禾之未秀者也論語苗而不秀曰稼說文禾之秀實為稼莖即為禾一曰在野曰
稼也)。

甘蔗(之夜反諸書有云芋蔗或云籍柘或作柘皆同一物也)。

蒲萄(徒刀反博物志云張騫使西域還得安石榴胡桃蒲萄廣雅蒲陶有白黑紫三種萄桃陶皆得)。

枯槁(字林苦道反切韻古枯也古文𣩅說文作槀)。

一滴(丁歷反通俗文靈滴謂之􂓯切韻作𤁷有作渧丁計反水下也非此義)。

授記品(授讎右反與也付也)。

瓦礫(力的反說文玉篇小石也切韻沙也)。

坃坎(客庚反或作硎玉篇虛也塹也下苦感反說文陷也玉篇小罍也)。

堆阜(都雷反聚土也玉篇作垖小塊也下房儛反陵也玉篇高平曰陵大陵曰阜大􃫩也厚也長也山庳而大者也)。

丘坃(說文丘土之高也非人所為一曰四方高中央下曰丘玉篇地高曰丘大塚曰丘古文丘土)。

數知(上聲字山縷反計也閱其數曰數也)。

慄(力質反戰也玉篇謹敬也懼也戚也)。

粖(莫割反若手摋摩作抹塗飾作瀎今既別有塗香應為抹字玉篇粖亡達亡結
二反粥糜也碎香如絮也故作粖若如細土應作􂑰)。

閻浮提金(瞻部樹名在洲無熱池岸側有經在此洲北岸近樹水下有紫金光映蔽日月故以為名)。

多摩羅跋旃檀香(性無垢賢旃檀香佛)。

長表金剎(梵云舍摩奢那此云墳􃱝西域𣦸者或遺禽獸收骨燒之有埋地下於上立表累甎石等似窄
堵波但形卑小今此長表即是金剎非彼表也梵云掣多羅彼土更無別幡竿即於塔覆鉢柱頭懸旛今云剎者語聲雖
訛以金為之長而有表故言金剎也)。

** 化城喻品

磨以(莫可反研也若莫波反作摩灼也作􃵨鬼作魔偏平作􃐡無平音)。

盡抹(莫割反以手掇摩曰抹也)。

天技(渠倚反藝也女樂作妓有作倚立也非經義也)。

涕泣(上他禮反毛詩涕泗滂沱傳曰目出淚曰涕說文無聲出淚曰泣)。

憺怕(上徒濫反說文憺安也靜也謂憺然安樂玉篇憺徒敢反恬靖也亦安也有作恬恬靖有作惔說文徒甘反
憂也非此中義字書作倓亦徒濫反怕說文匹白反無為也廣雅憺怕安靜也子虛賦云怕𠔃無欲憺乎自持是也)。

盲瞑(莫耕反暗也玉篇莫定反夜也昧也冥者蔽人目令無所見又幼稚)。

安隱無漏法(有作道應從法不唯道故也)。

三界獄免出(無遠反切韻引也與挽義同有作勉靡辯反勗也國語云父勉其子兄勉其弟猶強勸也
謂勸教之小尒雅勉事力也古文勵同也)。

羣萌(莫耕反芽也廣雅始也萌冥昧皃或從民作氓言眾無知漢書氓羣𥠖也古文作氓)。

諷誦(上風鳳反詠讀為諷也背文曰誦也周禮教國子無道諷誦鄭玄背文曰諷以聲節之曰誦)。

阿閦(初六反梵語也唐云無動)。

阿彌陀(梵語也阿弭多那庚沙此云無量壽也)。

曠絕(上苦謗反又玉篇云空也踈也大也久也遠也)。

億姟(字林古來反數名也風俗通十千曰萬十萬曰億十億曰兆十兆曰京十京曰姟猶大數也古文作􃵩奒二體)。

營從(上余瓊反蒼頡篇營衛也亦部伍也古文作覮)。

城郭(世本鯀作城郭公羊傳郭者何也恢廓也有作墎從土者非也鯀音古本反)。

** 第四卷

   五百弟子受記品(受音植酉反玉篇容納也盛也得也繼也說文相付者也從𠬪從舟省也)

  * 饒益(上如招反玉篇多也豊也厚也益也餘也)。
  * 谿澗(上輕奚反下古晏反玉篇水名也)。
  * 溝壑(說文溝水瀆也廣深四尺曰溝下呼各反爾雅水流深則成壑壑亦溝池也玉篇壑谷也深也虛也窟也室也)。
  * 臺觀(上徒來反尒雅四方而高曰臺又觀謂之闕孫炎曰宮門雙觀也釋名云觀也者於上觀望)。
  * 迦留陀夷優陀夷(烏陀夷此云出現日初出現時生也)。
  * 周陀莎伽陀(莎先戈反娑婆揭多此云善來)。
  * 親友(于久反說文友同志曰友廣雅友親也禮記僚友稱其悌執友稱其仁鄭云僚友同官執友同志也)。
  * 艱難(古閑反籀文作囏說文土難治釋名艱根也如物根芽憚也人所忌憚云也)。
  * 𧶻易(上莫候反三蒼𧶝換易也交易物也𧶝字從貝從丣丣古文酉字也有作𧴵非此義玉篇加雅反人姓也)。

** 授學無學人記品

蹈七(上徒到反說文踐也履行也釋名蹈道也以足踐之如道也)。

** 法師品

肴饌(仕眷反說文具食也飲食也玉篇亦飯食也進也或作饌與撰同也)。

穿鑿(在各反鏨也玉篇穿木也或作鑿亦同鏨士咸反鏨如鑿也)。

如來室(說文室實也戶外為堂戶內為室論語云由也升堂矣未入於室是也)。

句逗(徒􂑋反字書逗遛也說文逗止也方言逗住也或作竇繹也句能竇繹諸理義也)。

乾燥(騷早反說文亦乾也易曰火就燥也)。

􃵪􃵫(上情亦反下模博反考聲云􃵪嗼無聲易曰𨶳其戶閴其無人亦靜嘿無人聲經從叔作寂俗字也從水作漠
是沙漠字也皆非本正也)。

罣礙(胡卦反字書網礙也說文礙止也古作罫)。

** 見寶塔品

龕室(上苦含反廣雅龕盛也取也尚書大傳龕剋也案龕室者如今之檀龕之類也於大塔四面安其小龕如室故
言龕室此小室中有種種形皃如檀龕像也說文從龍含省聲)。

網幔(莫半反在旁曰帷在上曰幔若音武安反作鞔幔上網以寶飾之如幰之莊嚴名寶網幔也)。

寶交露幔(幔以承露以寶交飾又幔或露或覆俱以寶交飾又以寶交雜覆露於幔又顯露定幔以寶
交飾皆得名寶交露幔也)。

林藪(桑苟反􂾖木為林澤中無水曰藪也)。

各齎(節稽反持財遺人也字從貝齊聲古文作齎)。

滿掬(弓六反二手掬取也物在手或作匊)。

關𨷲(余灼反方言關東謂之鍵關西謂之𨷲古文作鑰同有從竹作籥樂器也非經義)。

旡央(約良反梵云阿僧企耶云无央數央盡也有作鞅於兩反說文頸靼非此中義靼音之列反)。

在在所往(在在者所住在處所往者所往至處有作住非也在以住故)。

遠擲(程戟反投棄也古作擿)。

手把(罷巴反或作爬爬搔也掊也今從掊義掊音蒲交反並從手也)。

提婆達多品(唐云天授)。

捐捨(上以專反說文捐棄也尒雅廢捨也郭璞曰捨放置也)。

委政(國語棄政非任也賈注云政猶軄也左傳為政事庸力杜預云在君為政在臣為事論語導之以政孔安國政
謂法教也)。

椎鍾(上直追反說文椎擊也說文有從追作槌俗用非正又音直淚反關東謂之蠶槌)。

阿私仙(阿私多唐云无比亦云端正也)。

果蓏(郎果反有作瓜音讀避俗玉篇云果謂桃李之屬蓏謂爪瓞之類又有核曰果無核曰蓏又木實曰果草實曰
蓏又木上曰果地上曰蓏瓞音徒結反)。

仁往(上如隣反周禮六德一曰仁鄭注云愛人及物曰仁上下相親曰仁諡法貴賢親親曰仁煞身成人曰仁釋名
曰仁者忍也好生惡殺善惡忍曰仁說文從二人聲言行無二曰仁)。

開闡(昌善反廣雅闡開也明也)。

頗有(普多反借音普我反諸書語辭)。

剎那(時之極少也俱舍云百二十𠛴那為怛𠛴那量臘縛此六十此三十須臾此三十晝夜三十晝夜月十二月為
於中半減夜即計須臾時可知矣玉篇須臾俄頃也經本有作千剎那頃案梵夾本文無千字或後人妄加)。

** 勸持品

弊惡(上毗袂反困也亦為篇列反上弊同訓輕薄易怒皃嫳妜急性也妜音於悅反)。

憍曇彌(正言喬答彌。古云憍曇彌。又言瞿曇。皆訛略。正云憍答摩。釋迦為姓。瞿曇是望。釋迦帝王歷代相承。
逆賊中興篡居國位。賊王恐奪社稷。遂誅釋迦之種殄滅近親令無胤嗣。時有仙人遍觀貴族。見有娠孕者後必誕男乃
預陳詞冀將繼統。母允其請。後果生男與仙長至髫年釋星還現。賊王恐懼。尋訪所居知居山中。伺仙不在密令擒捉。長
竿穿之告示國人令息異意。仙人還室不見其子。乘急追訪覩其若斯。乃作神通救之。知命不濟乃降微雨令少醒覺化
現一女勸令交會。必若不從能姓便絕。兒從父誨乃共通交遺體既流隨染泥土。仙人收取牛糞裏之置甘蔗園中日
暖光炙時滿十月變成一男。儀冠不羣精神絕異。仙人還養復得為王。自此釋迦重得繼位。故瞿曇者此云甘蔗種。或云
日炙種。釋迦能姓類極多。瞿曇釋迦最為貴族嫡胤相繼恒守尊高。若毀之曰牛糞種泥土種故云儞瞿曇姓。摩是男聲
佛之氏望毀云喬答摩。彌者女聲。呼佛姨母故曰喬答彌也)。

罵詈(上莫霸反下力智反蒼頡篇詈亦罵也今解惡言及之曰罵誹謗呪詛曰詈並從罔形聲字)。

阿練若(尒者反閑𡧯處也去村一俱盧舍四里有餘也)。

誹謗(上非味反亦謗也玉篇甫味反下捕浪反毀詛也廣雅惡也國語左史謗之賈逵曰對人道其惡也)。

鎧(苦愛反甲也)。

見擯(必刃反㡿也)。

** 安樂行品

卒暴(上村沒反正作猝其卒字則沒子出二反玉篇等古書倉猝亦為卒下蒲報反古文虎武)。

尼揵子(昵徤陀佛多羅此云離繫親子)。

文筆(文謂詩歌之屬筆謂銘賦之流)。

經書(周禮六藝五曰六書謂象形會意轉注指事形聲假借也書者著也依類象形謂之文其後形聲相益謂之字
字者孳乳而浸多也著於竹帛謂之書書如也所以著明萬物紀往知來又書於禮牘縑紙謂之字又書亦籍)。

路伽耶陀(先譯云惡答對者)。

逆路伽耶陀(先譯云惡徵問者初正梵云路迦也底迦言順世外道執計隨順世間所說之法外道後
正梵云縛摩路迦也底迦云左順外道執計不順世間所說與前執乖名左順世外道)。

兇戲(上許容反惡也玉篇盰鞏反恐懼今從初有凶得失之象危咎惡也不遇也)。

相扠(勅佳反以拳加人應作􃵬字耳案切韻拳加人亦批音側氏反)。

相撲(蒲角反)。

那羅(文畫其身之輩)。

變現之戲(作世幻術)。

旃陀羅(旃茶羅云嚴熾惡業自持標幟其人若行搖鈴自標或杖破頭之竹若不然者王與之罪或云殺人
謂屠煞者種類之總名也)。

􃵭獵(徒賢反取禽獸也有作田白虎通為田除害故曰田獵也)。

􃫐捕(語居反亦捕也玉篇􃫐語去亦捕魚也有作漁說文亦捕魚也古作􂙴切韻應古􂙴也)。

沙彌(云勤策)。

屠兒(上達胡反說文屠刳分割牲肉)。

魁膾(上切韻苦回反師也𩠐也下古外反割也切肉也細切為膾未詳所立名有有儈聲類合市人非此義也)。

衒賣(上玄麵反說文從玄作衒行且賣也詃也切韻自媒)。

屏處(上俾領反禮記左右屏而侍鄭玄隱也詩云萬邦之蔽切韻若隱僻作偋卑政反尒雅借屏為蒲定反亦得也)。

入里(周禮五家為隣五隣為里二十五家里居也釋名五隣為里方居一里之中也)。

怯(去劫反玉篇畏也劣也多畏也)。

怨嫌(上於願反屈在冤枉作惌屈草自覆作冤其怨字無於袁反下戶兼反心不平也)。

澡浴(上祖老反說文澡洒身也)。

新淨(有作新染正法花云淨潔被服下經復言內外俱淨應從新淨)。

邪偽(危貴反)。

輕蔑(莫結反說文相輕侮切韻無也經作懱二形同)。

討伐(上滔老反漢書音義討除也禮記叛者君討鄭玄討誅也下房越反切韻征也左傳有鐘鼓曰伐白虎通伐者
何伐敗也欲敗去之有作罰說文罪之小者曰罸廣雅罰折伏也切韻罰非之此義)。

唯髻(古詣反)。

從地涌出品(涌餘隴反玉篇涌騰也如水上騰應作涌有作踊跳也非此義)。

問訊(息晉反玉篇訊問也辭言也執問通問曰訊)。

巨身(上其呂反字林巨大也方言齊宋間謂大為巨說文大也作鉅)。

阿逸多(阿氏多云无能勝彌勒名)。

被精進(被皮寄反謂被帶也有作模張之披方言披散也非此義)。

奮迅(上俯問反揚也廣雅振也下私潤反疾也切韻亦息晉反信音同同疾也鳥之奮迅即毛起而身大故字從
奞在田上奞音雖鳥也)。

頭陀(杜多云洮汰言大洒也或云除棄或云糾彈言去其塵穢耳斗藪一義非今理也)。

憒吏(上公對反亂也說文亂也煩也下女孝反不靜也韻集猥眾也字從市從人有作鬧俗字也)。

伽耶城。

面皺(側救反)。

如來壽量品(壽植酉反量呂張力讓二反)。

釋氏(諸經有云姓瞿曇氏然氏姓別姓者所以繫統百世使不別也靈感而生也氏者所以別子孫之所出或因地
或因官爵故世本云言姓即在上言氏即在下)。

那由他(那庾多數名也以十積之五十二數中第十二數也)。

年紀(居擬反十二年為紀紀記也)。

拜跪(字林丘委反跪拜也又渠委反左傳跪而載之也)。

擣簁(集類所佳所飢二反說文竹器也可以除麤取細切韻所綺反羅也又所宜反下物古文籭簛二形同)。

除愈(臾乳反方言差也愈間也切韻作愈差也又作癒說文病瘳也玉篇作愈益勝也心憂為㤤病差為癒也)。

億載(則代反笇經黃帝為數法有十等謂億兆京姟壤秭溝澗正載及其用也有三謂上中下下數十萬曰億中數
百萬曰億上數萬萬曰億)。

遊樂(盧各反縱賞也或五教反遊恣勝處耳生欣樂也)。

分別功德品(分府文反別變列反或作莂或作𧧸分或扶問反別或憑列反分段殊別也)。

量旋(似泉反還也切韻若如水回作𣳟辭選反又似泉反)。

繽紛(上匹仁反玉篇繽繽往來皃或盛皃眾也下孚云反玉篇紛亂也盛皃也眾也廣雅繽繽眾也紛紛亂也謂眾
多下也字林繽紛盛皃也切韻飛也)。

檀(檀那云布施)。

尸羅(尸羅云清凉順古名淨戒)。

羼提(上初鴈反云安忍也)。

毘離耶(云精進)。

禪(禪那云靜慮)。

般若(在因名那羅若此云慧果名薩伐若云一切慧若云南智也)。

塔寺(梵云毘訶羅云遊行處謂眾遊履行處亦謂僧園今以寺代之說文寺廷也有法度者廣雅寺治也釋名云寺
嗣也治事者相嗣續於中字從寸從土聲)。

僧坊(甫亡反字林坊別屋)。

多羅樹(此方无之古相傳樹高七仞一仞七尺理實樹形如椶櫚極高長七八十尺花如黃米子大如鉢人
多食之也)。

須曼香(蘇末那花香善稱意花)。

瞻蔔(傍北反瞻博迦此云黃花樹花小而香西域多此林耳)。

阿提目多(已上及餘不顯者多此方無故不翻譯也)。

薰油(上許云反香草也諸以香草和淹苣蕂令潤方以押油名薰油也苣蕂大胡麻)。

** 隨喜功德品

陌(莫百反玉篇東西為陌陌道也)。

褰縮(上去乾反舉也下所六反短或作茜也)。

麁歰(參立反應作澀也)。

瘡胗(居忍章忍二反脣上痒也三蒼云風也腫也籀文作疹說文同有作緊緊縵義非瘡胗)。

咼斜(上口蛙反說文口戾也通俗文邪戾曰咼從口冎聲咼古瓦反蛙與緺反)。

黧(有作黧字亦得)。

匾㔸(集韻切韻上鞭沔反下體奚反纂文薄也今俗呼廣薄為匾㔸關中呼云俾遞俾補迷反有作䐔䏲近字耳)。

曲戾(字林力計反亦曲也切韻乖也字從犬從戶)。

窊曲(上玉篇於瓜烏瓜二反凹也邪下也廣雅下也字林音隱窪一瓜反曲也玉篇枉也細也)。

額(五伯反說文作額)。

** 法師功德品

命命鳥(共命鳥)。

闍提(金錢花)。

末利花(鬘花堪作鬘)。

撰集(上助臠反廣雅撰定也撰述也)。

波利質多羅(圓生樹香也)。

** 常不輕品

將(子羊反)。

** 神力品

謦欬(上口冷反說文玉篇亦欬也蒼頡聲也有作磬口定反樂器也非字體也下苦戴反說文玉篇逆氣也亦瘶也
有作咳胡來反嬰咳也非此義瘶音蘇奏反)。

囑累品(囑之欲反累力委力偽二反屬託說文屬連也廣雅委託累也謂以事相屬累也左傳相時而動无
累後人謂累重也切韻託作噣有累俗字耳)。

** 藥王品

甄(居延反)。

迦羅(俱舍論說五十二數中增十增之第十六數也)。

頻婆羅(第十八數)。

阿閦婆(第二十數)。

我適(尸亦反往也正法花云我昔供養是也三蒼古文作適)。

須陀洹(預流)。

斯陀含(一往來)。

阿那含(不還)。

阿羅漢(應義)。

怨敵(徒的反廣雅敵對當也爾雅云敵匹也怨之匹耳)。

** 妙音品

金剛為鬚(相俞反)。

動搖(說文餘昭反樹動也字從木䍃聲䍃余周反)。

甄叔迦(赤色寶也甄字林已仙反西域記云印度多有甄叔迦樹其花赤色形大如手此寶色彼花因以
為名)。

那羅延(多力天名也)。

宰官(上祖殆反聲類宰治也謂治邑吏廣雅宰制也謂制事者也)。

** 觀音品

船舫(上食川反玉篇舟曰船下府妄補浪二反玉篇曰舟也通俗文連舟曰舫併兩舟也)。

漂墯(上疋消反芳妙反說文漂浮也正法花云流墯是也)。

杻械(上勅久反下胡介反玉篇桎梏也)。

檢繫(上居儼反廣雅甲也栝也謂栝束不得開露又察也謂察錄繫縛字從木也)。

唐捐(與專反唐徒也空也蒼頡篇捐棄也)。

祝詛(上之授反說文作祝亦祖也今皆作呪下側據反古文詛繹名云祝屬也以善惡之辭相屬暑也詛謂使人行
事阻限於言有作咀才與反咀嚼也非此中義其訓切韻市流反以言答也)。

掣電(上昌制尺折二反陰陽激耀也釋名云掣引也電殄也謂乍見殄滅關中睒電今吳人謂䃱鐔上息念反下大
念反)。

降雹(蒲角反鄭玄注禮記陽為雨陰氣脅之疑而為雹)。

戒雷(戒雷古薤反詩云豈不曰誡誡警勅也方言戒備也古文作誡)。

慈意妙大雲(梅怛利末那生慈意多有作音者傳誤非)。

陀羅尼品(總持有四此即明呪)。

藥王菩薩呪　羅剎(邏剎婆云暴惡)。

吉遮(止奢反訖栗者云所作)。

伺求(上思恣反鄭注周禮云伺察也顧野王云伺候也韻詮云相竊視也蒼頡篇云二人相候也說文閔古今正字
從人同聲埤蒼作覗古字也)。

毘沙門(云多聞四天王中北方天王也)。

臯帝(上古勞反)。

𡑅油(上說文於甲反𡑅壞也鎮也周成難字作䆘䆘拶音子曷反有作柙古文􃵮字說文押㩜也論語虎兕出於柙
字從木有作押音甲爾雅柙轉也亦押束也字從手二形並非經義也)。

** 妙莊嚴王品

指爪(側絞反指爪也有作抓玉篇抓掐也刮也爪之搔物曰抓音莊狡反非指爪掐音苦合反也)。

紺青(上古暗反說文帛染青而揚赤色也釋名云紺合也青而含赤色切韻青赤色上生絳如紫紺摩尼與此色
異)。

如珂(苦何反螺屬出海中潔白如雪者也有作軻口佐反說文接軸也轗軻不遇非字義轗音口紺反也)。

頻婆果(色丹且潤之果此方無之也)。

** 普賢品

陀羅尼中云帝隸阿惰僧伽兜略(其阿惰音從臥反梵云怛唎云
三阿特嚩二合云廿僧伽云眾咄略略音力蛇反同一種也有作阿㤢相傳音於六反音既不然亦無此字梵云阿特
嚩今訛云阿㤢傳寫誤錯變惰為㤢誤之甚矣)。

繚戾(上力小反說文力鳥反繚繞也繚纏也謂纏繞切韻唯有了達蓼菜目睛明瞭長􃵯𩯘四字之外更無了音之
字繚字有二力小力召反一繚繞二繚炙繚炙或作繚戾魯帝反也)。

角睞(路代反說文玉篇曰瞳子不正也蒼頡篇肉􃜃曰睞也)。

膿(奴冬反)。
妙法蓮花經音義卷第二十七



一切經音義卷第二十八

大唐翻經沙門慧琳續補

  
  * 
音普曜經八卷　玄
正法花經十卷　玄
無量義經一卷　琳
法花三昧經一卷　琳
薩曇分陀利經一卷　琳
法花後譯添品經七卷　琳
維摩詰所說經三卷　玄
維摩詰經二卷　玄
無垢稱經六卷　玄
大方等頂王經一卷　琳
大乘頂王經一卷　琳
善思童子經二卷　玄
大悲分陀利經八卷　玄
悲花經十卷　玄
右十四經六十一卷同此音。

* 普曜經
** 第一卷沙門玄應撰

迄今(虛訖反尒雅迄至也)。

福祚(在故反祚報也亦祿也)。

四瀆(徒木反尒雅水注澮說文溝也又邑中曰瀆也)。

愚戇(都降反說文愚癡也戇亦愚也)。

盪滌(徒朗反下庭的反盪滌洒器物也說文滌洒也)。

軒䆫(許言反軒樓板也亦檻上板也障風日者也)。

苑囿(古文作􃵰同于救反字林園有垣也亦禁苑也)。

鏺樹(普末反國名也依字兩刃有木柄可以刈草也)。

帑藏(湯朗反周成難字音蕩說文帑金幣所藏府也)。

櫳疏(祿公反蒼頡篇櫳亦疏也說文房室曰疏也疏亦䆫也)。

** 第二卷

髀踵(蒲米反下古文踵字今作𡺍同之勇反說文足跟也廣雅𡺍亦跟也)。

篋笥(𦙃吏反說文盛衣器也亦盛食器也圓曰簞方曰笥也)。

椸架(古文㮛椸二形今作箷司余支反禮記男女不同椸架鄭注云竽謂之椸可用架衣也蒼頡篇云椸格也)。

鶩鴈(音木尒雅舒𠒎鶩李巡椸野曰𠒎家曰鶩鶩即鴨也)。

芬葩(普花反說文芬芳也葩花也取其盛皃也)。

咳笑(古文孩同胡來反說文咳小兒笑也禮記子生三月父執子之手咳而名之是也)。

** 第四卷

委儋(丁甘反委積也儋荷也謂委積相儋負也)。

鵁鶄(羣飛如雌鷄似𠒎高足也)。

齩骨(又作䶧同五狡反廣雅䶧齧也經文作嚛火屋反說文食辛也嚛非字義)。

寮屬(又作僚同力條反尒雅宷寮官也郭璞曰同官為寮亦僚友也)。

喁喁(魚凶反說文眾口上見也淮南子曰群生莫不喁喁然仰其德也)。

** 第五卷

不嚏(丁計反蒼頡篇云噴鼻也經文作哂非也)。

寶垛(從果反通俗文積土曰垛說文堂塾也)。

緹幔(他禮反說文白赤黃色也淺絳也一染謂之縓緹也縓音作且絹反也)。

珠璣(居衣反說文珠之不圓者也或小小珠也元從玉幾聲也)。

訛言(古文蒍譌吪三形同五戈反詩云民之訛言箋云訛偽也訛亦詭言也)。

蒺䔧(上自栗反下力尸反尒雅薋蒺䔧即布地蔓生子有三角者經文作𨪏錤未見所出錤音基鎡錤鋤也非今所
用)。

** 第六卷

誾誾(古文㝘同魚巾反說文誾誾和悅而爭也禮記誾誾和敬之皃也經又作狺字與㹞同音牛佳牛巾二反犬聲
也狺非字義又作唁宜箭反非此用也)。

嫈嫇(乙莖莫莖反字林心態也亦細視也經作𥌽􃬾非體也)。

跳蹀(徒篋反跳踊也蹀䠟也聲蹀躡也䠟音牒)。

䫌頭(普米反說文傾頭也蒼頡篇頭不正也)。

從容(且容反謂詳審閑雅之皃也廣雅從容謂舉動也)。

恢廓(又作􃚡同苦迴反字林恢大也廓空也)。

柏臏(又作髕同扶忍反說文膝骨曰髕也)。

虎光(叉作兕𧰽二形同音似又音余姊反尒雅光似牛郭璞曰一角青色重千斤也)。

和埴(時力反黏土曰埴釋名埴膱也知膱之膱也)。

裁蘖(古文㮆不㩵三形同吾割反尒雅糵載也餘也謂水有殘餘載出名曰𢮡也)。

氾流(古文泛同孚劒反氾氾浮皃也)。

** 第七卷

屯蹇(陟倫反說文屯難也蹇挂礙也)。

林邠(古文㟗豳二形今作邠同府貧反樹名也)。

禮貺(許誑反尒雅貺賜也郭璞曰謂賜與也)。

* 正法花經
** 第一卷沙門玄應撰

盧揥(徒帝勅細二反或作薩俱盧楴人名也此譯云貴姓也)。

焰明(字詁古文作燄今作爓三蒼作焰同餘瞻反說文火行徽燄燄然也經文作㷿許凡反埤蒼㷿味辛也字苑
㷿𦳫也㷿非此義𦳫音力割反)。

蒸民(之升反尒雅蒸眾也天生蒸民是也)。

恢闊(又作􃚡同苦迴反字林恢大也闊遠也)。

暨今(聲類云古文作泉同其器反字林暨及也亦云至也)。

霍然(呼郭反案霍然儵忽速疾之皃也經文作㸌非體也)。

纂修(子卵反或作纘尒雅纘繼也謂繼修􃵱業也)。

煜爚(又作焴同餘祝反光明盛皃也經文作昱鑠非體也)。

斒斕(又作霖玢二形同補間反下又作般力間反通俗文文章謂之斒斕經文作斑蘭非體也)。

溥演(疋古反此古文普字詩傳曰溥大也亦通也)。

較略(古文攉同古學反較粗略也廣雅較明也)。

明喆(又作哲同知列反尒雅哲智也宋齊間語也)。

若繕(市戰反說文繕補也三蒼繕治也繕之言善也)。

謿話(竹交反下又作譮話二形同胡快反聲類訛言也)。

堊飾(烏各反尒雅牆謂之堊郭璞云白土飾牆也)。

鐃鏡(奴交反下音竟未詳所出案周禮金錞以和皷金鐃以止鼓應是也錞音垂綸反)。

拊抃(麩主反拊拍也下又作拚同皮變反說文拊手曰抃也)。

** 第二卷

㣿惕(之若反下他狄反㣿惕者憂懼也亦痛病也)。

未聆(力丁反蒼頡篇聆聽也耳所聽聆也)。

軒䆫(虛言反楚辭云軒樓上反障風日者也)。

鑠如(書斫反閃鑠也言忽霍暫明也)。

孚出(又作䞯同芳務反孚疾也廣雅䞯行者也)。

慍恨(於間反慍怨也說文慍怒也亦恚也)。

帑藏(湯朗反周成難字音盪說文帑金幣所藏之府者也)。

榱棟(所龜反下都弄反尒疋捔謂之榱即椓也棟屋極也山東呼棟為􃜴音於靳反)。

軒闥(他曷反廣雅闥門也謂側門也)。

虺蛇(古文虫螝二形今作虺同呼鬼反毒蟲也韓非子曰蟲有虺者一身兩口爭食相齕相煞也齕者紇齧也)。

蝮螫(夫六反下呼各反蝮有牙最毒上有針是也經文作蝠􃜵誤也)。

𠆐竄(經文或作𠚏此應逋字補胡反逋迯也廣雅逋竄也)。

嗚呼(火胡反字林呼外息也呼召也喚也經文作受)。

啾唧(子由反下資栗反蒼頡篇眾吏聲也經文作㗌乃結反怒也㗌非此義也)。

圂廁(胡困反圂廁也亦豕所居也廁圊也雜也)。

窠窟(又作薖萪二形同苦和反小尒疋云鷄所乳謂窠兔所息謂之窟經文作萂非也)。

摣掣(又作担同側加反摣叉也經文作𪙉千何反齒參差也𪙉非此用)。

齮齧(丘奇反漢書韋昭音墾蒼頡篇云齊人謂齧咋為齮齮則齧也)。

羯羠(囚几反徐廣曰羯羠並揵羊也)。

􂑃埌(力􃵲反通俗文丘冡謂之壙埌)。

鳩洹(諸經或作鳩垣或作仇桓皆梵音訛也此譯云大身鬼也)。

拔扈(蒲沫反下胡古反漢書音義曰扈拔扈也謂自縱恣也)。

鐵喙(又作顪同許穢反通俗文獸口喙喙亦通語也)。

尸骸(乎皆反骨之總名也經文作𡱍非也)。

燔燒(又作㸋同扶元反毛詩曰炮加火曰燔燔亦燒也)。

恇欀(丘方反下而羊反說文恇欀煩擾也謂煩恐懼遽也經文從心作懷人向反懹憚也難也懷非此義也)。

烏殟(烏沒反說文胎敗也聲類烏殟欲𣦸也)。

灰燼(又作燼同似進反燒木餘曰燼經文作藎草之藎非體也又作芻誤也)。

炙燎(又作􃜸同力照反江北謂炙手足為炙燎經文作燎非體也)。

奔騖(亡付反騖疾馳也廣雅奔也)。

蜈蚣(音吳公字林蝍蛆也甚能制虵經文作􃜹非也)。

蚳䖧(渠支反下知列反說文蚔䖯蠆也毒蛇虫也廣雅蛆毒虫也經文作螑非也䖯音圭也)。

盲聵(牛快反生聾曰聵人無識曰聵經文作􂉦胡對反􃫩也􂉦非今用)。

燒焫(又作爇同而悅反蒼頡篇爇燒然也)。

免㴉(又作濟同子弟反濟渡也益也)。

勱勵(古文勱今作勉同靡辯反勱強也謂自勱強也下力制反相勱勵也勉力為勵)。

􃏻馴(如小如照二反􃏻安也說文牛柔謹曰􃏻故字從牛下似均反廣雅馴善也亦從也說文謂養鳥獸使服習謂
之馴經文從手作擾下作循非字體也)。

縶紲(又作馽同知立反下又作緤同息列反縶絆也拘執也紲馬韁也所以􃵳制畜牲者皆曰紲紲繫也)。

謗訕(所姧反蒼頡篇訕非也謗毀也)。

蠱狐(聲類弋者反書中多作野狐此古字通用也)。

黤黮(烏感他感反黤黮不明也經文作黕丁感丁甚二反垢濁也黕非今用也)。

疼𤺑(又作𦙭痋徒冬反聲類作癑說文痋動痛也經文作􃵴非也下蘇倒反𤺑皮上痒起小瘡也正作㿋經作𤺑俗
字非也)。

癘瘡(又作癩同力帶反字林惡疾也)。

憂瘀(於豫反廣雅瘀病也瘀傷也經文作瘶非也)。

喚哳(陟黠反楚辭嘲哳鳥鳴也案字義宜作㕭烏交反江南以多聲為㕭咋咋音仕白反)。

黧黮(力奚反下勅感反通俗文斑黑謂之黧黮也)。

好忤(又作迕悟二形同吾故反觸忤也聲類迕逆不遇也)。

** 第三卷

靖聽(又作𩇕竫靜妌四形同自井反謂安定無聲也)。

葐􂰓(扶文反下紆文反葐蒀香氣也亦盛皃也經文作芬薀非也)。

流宕(達浪反說文宕過也通俗文迴過曰宕是也)。

㝯停(奇驕反字林㝯奇也經文作僑喬也才也僑非正體)。

致􃫋(於振反印可也說文印王信也蒼頡篇印驗也)。

嬉遊(又作僖同虛之反說文嬉戱也戱笑也經文作繥非也)。

祚胤(在故反下與振反祚祿位也胤繼嗣也經文作𥹁非也)。

飢餒(奴罪反蒼頡篇餒餓也經文作𩚛未見所出也)。

訾計(又作𤺒同子移反說文訾量也思也經文貲貨之貲作非字意也)。

宜用(揄共反蒼頡篇用以也經文作甬非也)。

􃮫􃮫(又作昂昂同五剛反昂昂恭敬之皃也)。

䐗彘(又作豬同陟驢反下除例反方言關之東西謂䐗為彘也)。

鷄鶩(音木爾疋野曰鳧家曰鶩鶩即鴨也經文作雅非也)。

出內(奴對反字書內入也經文從人作㐻非也)。

煩冤(作冤惌二形今作宛同於元反說文冤屈也廣雅冤枉也經文作婉非字體也)。

嗇口(又作嗇同使力反眾皃也田夫謂之嗇夫亦積也)。

剓身(又作􃵵同力咨反三蒼􃵶劃也經文作釐身非字體也)。

林麓(古文㯟同力穀反謂林屬於山曰麓詩云瞻彼早麓傳曰山足也)。

樛木(居虬反詩云南有樛木注云樛木謂木枝下垂曲者也)。

䅥䅥(又作𥠹同居竭反詩傳云􃵷􃵷長也說文禾舉出苗也)。

豐羨(辭箭反周禮注云羨饒也亦餘也經文作羡此非也)。

㕮咀(方父反又音撫下側呂反謂以物拍碎也)。

肧胎(普才反說文婦孕一月為肧二月為胎胎始也養也)。

𣖉本(他含反說文遠取也探摸也)。

宣叶(又作協同胡牒反叶合也同也和也)。

斐粲(敷尾反詩傳曰斐文章皃也粲明也鮮盛皃也)。

** 第四卷

豓䀎(又作艷同餘贍反下莫見反艷美色也䀎邪視也經文作醯眄二形誤之也)。

奕奕(余石反奕光明之德也廣雅奕盛也字從大)。

嗟嘆(子耶反下勅旦反嗟嘆謂大息也經文作􃜾非也)。

開䦱(又作𨷕同于彼反字林䦱開也闢也經文作𨳵誤也)。

羸憊(又作􃜿􃚒二形同蒲戒反通俗文疲極曰憊憊疲劣也)。

諄諄(之閏之純二反說文告曉之熟也諄諄誠懇之皃也)。

綺𡣶(徂且反說文白好也聲類𡣶綺也通俗文服飾鮮盛謂之𡣶經文作纘非也)。

** 第五卷

解懌(以石反爾疋怡懌樂也字林懌怡也)。

不嫪(力到反通俗文意吝曰嫪說文嫪婟也謂戀不能去也)。

裨體(說文作埤或作朇同避移反埤增也厚也助也)。

淳化(時均反言專一不雜曰淳也三蒼淳濃也經文作享誤也)。

求眺(他吊反說文眺視也亦望察也)。

崖底(丁禮反底猶下也經文作㞴音直移反山名也又作𡵒子結反說文陬隅而高山之節也)。

洮汰(徒刀反下音太通俗文淅米謂之洮汰廣雅汰洗也淅音氈熱反也)。

** 第六卷

墟𨽁(丘魚反墟居也民之所居曰墟下古文𨞮􃵸二形今作聚同才句反又廣雅聚居也謂人所聚居也)。

潀流(在公反詩云鳧鷖在潀傳曰水會處也說文小水入大水也)。

調馴(似均反善也亦從也經文作裝偱非也)。

敬逵(又作馗同音渠龜反妙法華中大愛道是也)。

** 第七卷

音韶(古文􃨹同視招反舜樂名也韶之言紹也)。

堆射(今作弋同餘力反弋繳射也獵也繳音謂之若反)。

綢繆(直周反下莫侯反詩傳曰綢繆猶纏綿也)。

調譺(吾戒反通俗文大調曰譺譺欺也)。

蹉𨅦(千何反不子亦反踧踖也踖字應誤宜作錯千各反蹉不正也錯誤失也)。

勞廢(府吠反廢退也罷止也經文作廐非也)。

窺𨵦(丘規反下弋珠反說文窺𨵦小視也)。

稽顙(古文䭬同苦禮反下桑朗反稽至也顙額也謂額至地也)。

詢法(又作詢同思遵反左傳諮親為詢詢問親戚之儀也)。

貧窶(瞿矩反詩曰窶者無禮也字書窶空也)。

元元(言元元者非一民也古者謂民曰善人因善為元故曰𥠖元經文作忨五喚反忨貪也忨非今之義也)。

悶愊(普力蒲力二反愊億猶盈滿也)。

薨殪(呼弘反廣雅薨亡也諸侯曰薨下古文作􃛯同於計反謂一發而死曰殪殪亦死也)。

** 第八卷

􃵹餬(徒奚反下戶孤反通俗文酪酥謂之䬫餬經文作􃝇非也)。

塞𪖵(一弄反埤蒼鼻病者經文作􃝈非此字也)。

㭰鴉(資髓反下於加反鴉鳥也經文從亞作鵶非也)。

鵁􃭎(音交精似𠒎而脚高毛冠人家養之以猒火災者也)。

嚾呼(又作嚻呼二形同呼換反喚叫呼也)。

享餼(虛掌反下虛氣反享獻也儀禮以牲曰餼餼猶稟給也字書餼餉也經文作響非字體也)。

** 第九卷

號咷(徒勞反號咷大泣也經文作啅陟角反啅非字義也)。

魘鬼(於冉反蒼頡篇云伏合人心曰厭亦眠內不祥也)。

雜糅(古文粗䏔二形同女救反今以異物色相參曰糅)。

寶瑛(於京反廣雅水精謂之石瑛瑛亦玉光也)。

饕餮(古文䬢叨二形同他勞反不又作飻同他結反貪財曰饕貪食曰飻)。

** 第十卷

􃵺囈(相承魚世反此應作譺五戒反大謂也)。

生靤(又作皰同蒲孝反說文皰面生氣也經文作䶌疱二形非也)。

* 無量義經一卷慧琳撰

毘摩颰羅(上盤未反梵語菩薩名也)。

憺怕(上談濫反顧野王云憺謂恬靜也王逸注楚辭云安也下普百反廣雅云怕靜也說文謂無為也二字並從心
詹白皆聲也經從炎從水作淡泊字非也)。

聾劓(上祿東反蒼頡篇云聾謂耳不聞也說文云無聞也從耳龍聲下疑器反孔注尚書云劓割也鄭注周禮云截
其鼻也說文云決鼻者也從刀鼻聲或作㓷也)。

眉睫(下僣葉反蒼頡篇云睫眥毛也說文云目旁毛也從目疌聲或作䀹眥音齊細反顧野王眥謂目匡也疌音捷)。

𤨏骨(上蘇果反漢書云連𤨏謂以環相鉤連也或從金作鎻案經云𤨏骨者如來骨節如馬銜相鉤連亦如連鎻也
說文從玉𧴲聲𧴲音同上經作鎻字俗通用也)。

􃵻腸(遄耎反說文云腨足腓腸也從肉耑聲正作腨亦作􂌦𨄙膞三體並通腓音扶微反耑音端也下除良反蒼頡
篇云腸道也廣雅云詳也文字典說云腸大小腸也從肉昜聲也)。

𩩜腦(上雖壘反說文云𩩜骨中脂也從骨隋省聲或作髓髓經作髓俗字也下奴老反聲類云腦頭中脂也或作􃵼
說文作匘匘亦頭中髓也從匕相匕著也古今正字從肉作􃵼音惱聲也)。

挫身(上祖臥反鄭注考工記云挫折也賈注國語云折鋒曰挫也說文挫摧也從手坐聲經從二人作挫古字)。

煗法(奴夘反賈注國語云煗溫也古今正字從火耎聲經作𤏙非也)。

懈怠(上音戒賈注國語云懈倦也廣雅云懶也說文亦怠也從心解聲經作􃵽亦通)。

雷奮(分問反鄭注禮記云奮動也廣雅云振也說文翬也從奞在田上也奞音雖經作奞非也)。

欻然(熏鬱反考聲云暴猝皃也薛綜注西京賦云欻急也說文有所吹起也從欠炎聲猝音寸沒反)。

鬱茂(憚􃵾反案鬱茂草木盛皃也說文亦水藂生也或作蔚從林鬱省聲鬱音同上經作欝俗字􃵾音雲欝反也)。

* 法花三昧經慧琳撰

稍稍(霜爪反廣雅云稍稍小也顧野王云稍稍侵漸也說文從禾肖聲)。

􃵿然(昂各反考聲云愕相遇而驚也說文云直言也從心㖾聲或作遻正作㦍㖾音同上也)。

沫流(上滿鉢反顧野王云沫水上浮沫也說文從水末聲)。

無蛘(下羊掌反禮記云寒不敢襲蛘不敢搔也說文􃶀蛘也從虫羊聲或作痒經作癢俗字也襲音習謂不敢重衣
曰襲也)。

析荅(星積反孔注尚書云析分也說文從木斤聲或從片作㭊亦正經作折非也下躭合反正從草作荅古文作畣
經作荅俗字通用也)。

濯眾(上幢卓反毛詩傳云濯滌也廣雅洗也說文浣也從水翟聲)。

聽我(剔丁反考聲云聽以耳審聲信也許也孔注尚書云察是非也鄭注禮記聽待也說文聆也從德耳壬聲德音
德壬音他井反)。

獷強(古猛反案獷猶猛也惡也說文云犬獷獷不可附也從犬從廣也)。

* 薩曇分陀利經慧琳撰

三曼陀颰陀(曼音未盤反經作慢誤也颷音盤沫反梵語唐云普賢是也)。

薩曇分陀利(梵語訛略也正梵語云薩達摩奔拏里迦唐云妙法白蓮花姚秦羅什譯為妙法蓮花經
略去白字也)。

枹𠇲羅蘭(梵語佛名也正梵云鉢羅二合步多囉怛曩二合引野唐云多寶)。

無央數(約薑反王注楚辭云央盡也說文從大在口之內大人也一曰久矣經從革作鞅非也冂音癸營反)。

檛敱(上陟瓜反考聲云檛擊也聲類云檛捶也古今正字從木過聲或作𥬲下音古從豈從攴象敱旗手擊之也豈
音註文音攴從半竹經從文非字也)。

衒身(玄絹反考聲云衒自誇誕也亦行賣也說文作𧗳重重行而且賣也從行從言或從玄作衒古作眩從目)。

汲水(金立反鄭注考工記云汲引也說文亦引水也從水及聲也)。

閉三惡道(上必計反廣雅云閉塞也說文閉闔門也從門才聲俗從下作閇經從午作閈非也)。

般若拘(古譯梵語也正梵云鉢囉二合吉孃二合拘唐云智積菩薩名也)。

* 新譯法花經中真言六道在陀羅尼集中
   添品妙法蓮花經序

  * 慧琳撰
  * 燉煌(上徒昆反下音黃郡名也沙州是)。
  * 龜茲(上音歸下音諮胡國名也即安西四鎮是也)。
  * 笈多(渠劫反翻經三藏名也)。

** 第一卷　第二卷(並無字可音)

** 第三卷添藥草喻品

與癊(陰禁反案癊謂胷膈中病也膈音革)。

齒齧(研結反禮記云無齧骨說文齧猶噬也從齒㓞聲噬音逝㓞音慳八反)。

從此後終普賢勸發品及下囑累品並依基法
師所造音更不重述。

* 維摩詰所說經卷上(八)沙門玄應撰

維摩詰(或言毘摩羅詰亦言鼻摩羅雞利帝此譯云無垢稱稱者名稱也或為淨名者其義一也)。

毘耶離(或作毘舍離或言維耶離亦云鞞奢隷夜皆梵言訛轉也正言吠舍釐在恒河南中天竺界七百賢
聖於中結集處也)。

菴羅(或言菴婆羅果名也案此果花多而結子甚少其葉似柳而長一尺餘廣三指許果形似梨而底鉤曲彼國名
為上樹謂在王城種之也經中生熟難知者即此也舊譯云柰應誤也正言菴沒羅此菴沒羅女持園施佛因以名焉昔
彌猴為佛穿池鹿女見千子處皆在園側也)。

為護(于碑于偽二反尒雅為作也為助也)。

友而(于久反廣雅友親也說文友同志也)。

紹隆(市遶反尒雅紹繼也隆盛也多也)。

魔怨(𢞀者是位處第六天主也論中釋斷慧命故名為魔又常行放逸而自容身故名魔言波旬者訛也正言波卑
夜是其名也此云惡者常有惡意成就惡法成就惡惠故名波旬經中作魔波旬者存二音也)。

踰於(又作逾同庾俱反踰過也越也廣雅踰度也)。

等觀(古桓反說文觀諦視也又音古翫反觀望也二音通用舊維摩經作正觀菩薩是也)。

山相(先羊反彼此二邊曰相舊經云石摩王菩薩諸經中作山相薄菩薩其義一也)。

長者(案天竺國俗多以商估為業遊方履險不憚艱辛彌積歲年必獲珍異上者奉王餘皆入已財盈一億德行又
高便稱長者為王輔佐彼土數法萬萬為一億也)。

稱無(齒證反名稱也尒疋稱好也注云物稱人意美善好也)。

稽𩠐(古文作稽苦禮反蒼頡篇云稽𩠐頓𩠐也周禮太祝辯九拜一日稽𩠐鄭玄曰稽至也謂至地也𩠐頭也書云
禹拜稽𩠐是也)。

不譏(居衣反廣雅譏㓨也譏問也說文譏誹也)。

仁者(而親反周禮云德一曰仁鄭玄曰愛人及物曰仁上下相親曰仁釋名仁者忍也好生惡煞善惡含忍也)。

深殖(時力反蒼頡篇殖種也廣雅殖積也立也)。

純淑(時均反下時六反純謂精一也尒疋純大也言純好也經文或作淳亦專一也淑善也美也)。

博弈(古文簙同補各反世本云烏曹作簙說文博局戲也六箸十二棊也方言自關而東齊魯之間皆謂圍碁為弈
之也)。

諧􂈀(胡皆反下吳口反尒疋諧和也耦合也)。

酒肆(相利反肆陳也列也謂陳列酒器於市店也)。

化政(之盛反禮記孔子曰政者正也謂宜法教子養萬姓也論語導之以政是也)。

不怙(胡古反尒疋怙恃也詩云无父何怙怙賴也)。

撮摩(字林七活反廣雅撮持也釋名撮卒也謂暫卒取之也)。

宴坐(石經為古文燕字同一見反廣雅宴安也謂寂然安息皃也)。

里巷(周禮五家為鄰五鄰為里謂二十五家也詩云無踰我里里居也釋名五鄰為里才居一里之中也)。

珊闍(蘇安反子名也經文有作刪所姧反也)。

胝子(又作底同竹尸反母名反)。

芒然(莫唐反案芒然冥昧不明也舊經作惘然也)。

豁然(古丈奯眓二形同呼活反廣雅豁空也)。

阿摩勒果(正言菴摩羅果其葉似小棗果如胡桃味酸而且甜可入藥分也)。

勿擾(如紹反說文擾煩也廣雅擾亂也)。

從万(自龍反相隨從也尒疋從重也郭璞曰隨從所以為重疊也)。

掃灑(所賣反通俗文以水歛塵曰灑謂以水灑散之也)。

嬈固(乃了反字林嬈擾也纂文嫽嬈戱弄也嬈煩也亦惱也文殊現寶藏經等作𤲶固字或作嬲音同嬈固堅也今
宜作厭蠱之蠱字林音故又音古厭音於舟反謂伏合人心也尒疋蠱疑也謂疑惑人也摩登伽經作擾蠱言此魔作
擾亂厭蠱也諸經有作􃆵非體也蟲在皿上為蠱字意也蟲音直中反也)。

俛仰(无辯反謂自強為之也說文俛此俗頫字謂低頭也仰謂舉𩠐也)。

冥者(莫庭莫定二反冥夜也幽闇也)。

** 中卷

酬對(古文醻三蒼作詶同時周反尒疋酬報也)。

聖旨(字體作指諸視反說文指之意緒也)。

致問(徵吏三蒼解詁云致至也到也)。

病愈(古文瘉同臾乳反方言差愈也說文瘉病瘳也)。

苞容(補交反廣雅包裹也容受也)。

黿鼉(魚袁反三蒼似鼈而大也下徒多反山海經江水足鼉郭璞曰似蜥蝪大者長一丈有鱗彩皮可以為鼓詩云
鼉鼓逢逢是也字體從黽從􃶁聲也)。

吸著(古文歙翕二形同𦏁及反廣雅吸飲也)。

蹴蹋(千六反下徒盍反謂以足逆蹋之曰蹴蹋踐也)。

福祐(古文佑𨳾二形同胡救反祐助之也)。

瞻蔔(蒲比反正言瞻博迦大論云此言黃花樹其樹高大花氣遠聞案西國多有此林故以喻也)。

周窮(古文賙同之由反謂以財物與人曰賙詩云靡人不賙傳曰賙救也將救其急也字林賙贍也)。

訥鈍(又作吶同奴骨反訥遲鈍說文訥難也)。

糞壤(如掌反无塊曰壤亦土也變言之耳以人所耕為樹藝焉則言壤壤和緩之皃也)。

之疇(直流反疇類也等也王逸注楚辭云二人為疋四人為疇疇猶伴侶也)。

飢饉(古文𩚮又作饑同几治反尒疋穀不熟為飢蔬不熟為饉凡草菜可食者通名蔬也)。

憒亂(公對反說文憒亂也𠆴也)。

邑中(周禮四井為邑鄭玄曰方二里也廣雅五里為邑十邑為鄉左傳凡邑有宗廟先君之主曰都无曰邑)。

以祜(胡古反祜福也尒疋祜厚也謂福厚也)。

不肖(先妙反廣雅肖似類也說文骨肉相似曰肖字從肉也小聲今言不肖者不似也謂骨肉不似其先故曰不肖
禮記其子不肖是也謂儜惡之類也)。

** 下卷

𢤱戾(諸經有作籠同祿公反下三蒼作㑦同力計反恨戾剛強皃也)。

不訟(似縱反論語未見能見其過而內自訟者苞咸曰訟猶責也)。

所圖(案詔定古文官書圖􂞺二形同達胡反廣雅圖度也議也圖亦計也)。

貳吒(如至反經中或作阿迦尼沙詫或言尼師吒皆梵言輕重也王言阿迦抳瑟􃶂此言色究竟天也詫音勅嫁
反抳女几反􃶂勅佳反)。

* 維摩詰經上卷(一名佛法普入法門三昧經)玄應撰

柰氏(新維摩經云菴羅樹園是也其果似梨也)。

仇怨(渠牛反三蒼怨耦曰仇也)。

編髮(三蒼古文辮字同蒲典反交織也經中言螺髻者亦是也)。

蚑行(渠支反又音奇謂虫行皃也周書蚑行喘息是也)。

怳忽(虛往反謂虛妄見也亦无形不繫之辭也說文怳狂皃也字又作慌呼晃反漢書音義曰慌忽眼亂也)。

勗勉(吁欲反下又作勱同靡辯反謂自勸勵也方言齊魯謂勉為勗滋說文勉強也)。

適莫(都狄反下謨各莫故二反謂无人无相也案適主適也亦敵也敵匹也莫猶慕也言慕欲也)。

罔然(无往反謂不稱適也罔罔然无知意也亦惶遽之皃也經文從心作惘近字也)。

阿夷恬(徒兼反梵言也此譯云新學亦言新發意也)。

榮冀(為明反榮猶光花也亦光寵也冀幸也)。

牛湩(竹用都弄二反通俗丈乳汁曰湩今汝南亦呼乳為湩也)。

妖蠱(於驕反下弋者反周易作冶妖治也謂姿態之皃也)。

露枰(皮平反廣雅枰榻也)。

辱來(又作𢛚同而屬反辱耻也耻愧來相問也)。

巢窟(仕交反謂住止處所也通俗文鳥居曰巢獸穴曰窟也)。

蹶取(居月反埤蒼以為蹶起也禮記子夏蹶然而起也謂急疾之皃也)。

捉㧙(蒲畢反方言㧙推也南楚凡相搏曰㧙)。

** 下卷

真人(此即阿羅漢也或言阿羅訶經中或言應真或作應儀亦云無著果皆是一也)。

溝港(古項反字略云水分流也謂須陀洹也此言入流也)。

奚得(胡啼反蒼頡篇奚何也)。

悅懌(餘石反尒雅悅懌樂也謂意解之樂也)。

貧窶(瞿矩反三蒼無財備禮曰窶詩云終窶且貧傳曰窶者無禮也字書空也)。

芙蓉(又作扶同附俱反說文扶渠花未發為菡萏花已發者為芙蓉也)。

莖華(胡耕反字林枝主也亦小枝也諸經皆作芙蓉莖華今經文作蘅胡梗反香花也)。

埤濕(補支反助也字冝作卑蒼頡篇卑下也)。

洿田(一胡反大曰潢小曰洿三蒼停水曰洿)。

夜光(干寶搜神記隨候行見大蛇傷救而治之虵後銜珠以報徑寸純白而夜光可以燭堂也)。

徒隷(達胡反禮記八曰徒徒隸也下力計反隸猶附著隸奴也賤也僕隸也)。

驂駕(忩含反說文駕三馬也旁馬曰驂居右為驂乘之也)。

譸張(竹尤反譸張誑也謂相欺惑者也)。

未孚(又作䞯同芳務反孚疾也廣雅䞯行也)。

棚閣(蒲萠反通俗文連閣曰棚棚亦閣也)。

荒見(呼黃反荒忽也虛也謂荒忽虛妄見也亦迷亂也)。

以仂(里翼反字書仂勤也今皆為力字)。

惶荒(胡光反下光讚經作慌呼晃反謂虛妄見也慌恐懅也慌慌忽也今經作荒案荒荒忽迷亂也其義是同漢書
云忽荒冥漠無形也)。

非摸(莫奴反亦摹字也摸法也謂掩取象也䂓摸也)。

恒戢(側立反說文戢藏也亦歛也聚也)。

* 說無垢稱經
** 第一卷沙門玄應撰

菴羅衛林(舊言菴羅園即菴婆羅女以園施佛仍本為名也言衛者此云女昔常守衛看護此林也)。

澍雨(之喻止句二反時雨也謂潤生百穀者也借以喻之)。

方術(脣聿反術法也又邑中道曰術術通也言無所不通也)。

離呫種(昌葉反舊言離車子或作栗昌亦作離昌又作律車皆訛也此云仙族王種也)。

希夷(聽之不聞名曰希視之不見名曰夷言無聲曰希無色曰夷也)。

持髻(舊經言螺髻言梵本無螺譯人義立耳)。

隧級(辭醉反下音急掘地通路曰隧隧徑也聲類隧延道也級階次也案西域井如此方古井也掘地為隧施安澄
級入中取水也舊經言丘井者非當梵名故依本譯也)。

** 第二卷

八無暇(遐嫁反言此八難之時無有閑暇可修道業也)。

迦遮末尼(舊云迦柘柘音之夜反此云水精珠也)。

竚立(又作佇同除呂反尒雅佇久也謂久立也)。

** 第三卷

得痊(七泉反痊除也)。

病愈(古文瘉同臾乳反方言差愈也說文愈病瘳也)。

黿鼉(上魚袁反下徒多反三蒼鼁大鼈也鼉似蛟而大山海經江水足鼉郭璞曰似蜥蝪大者長一文有鱗彩皮可
以為皷也)。

** 第四卷

毘奈耶(舊言毘那耶亦云毘尼皆訛略也此云離行行亦道也謂此行能離惡道也亦翻為滅分得也言調
伏化度者義譯也此有三義一引載義如十利等功德為此法所引載也二調真義能令身口二業調伏正直也三上
勝地義從戒上定乃至上四沙門果地也)。

鰥寡(古頑反釋名云無妻曰鰥無子曰獨言鰥人愁悒不𥧌目常鰥鰥然如魚眼不閉故字從魚從眾眾反目也)。

茵蓐(又作鞇同於人反說文車中重席也釋名云文鞇車中所坐者也用虎皮為之有文彩因以下輿相連著也三
蒼蓐薦也)。

傍生(梵言吉利藥住尼亦云帝利耶瞿榆泥伽此云傍行舊翻為畜生或言禽獸者分得仍未捴該也)。

驚悸(古文痵同其季反字林悸心動也說文氣不定也)。

猜疑(古文􃚲猜二形今作㥒同麤來反猜亦疑也廣疋猜懼也)。

** 第五卷

詢求(私遵反詢問也諮親為詢詢問親戚之議也)。

師捲(又作拳同渠員反指握為捲譬喻也言師之匠物不如捲之執握𠫤而不說也)。

** 第六卷

夷塗(弋之反說文夷平也亦常也)。

擔山林(梵云朅達羅舊言佉陀羅南地多饒此木)。

協同(又作勰叶三形同胡頰反尒疋協和也合也亦同用也)。

輕蔑(又作懱同莫結反說文懱謂相輕㑥也)。

* 大方等頂王經

維摩詰(下企吉反梵語經從革作䩞非也)。

門閫(苦本反鄭注禮記閫門限也說文云門橛也從門困聲或作梱)。

芬葩(上麩文反鄭箋毛詩云芬芬然香也郭注方言云芬香和調也說文從草分聲下拍巴反聲類云秦人謂花
為葩也從草皅聲皅音同上也)。

晃曜(上黃廣反廣雅晃暉也說文云明也從日光聲下遙照反廣雅云曜照也明也說文從日翟聲或作燿也翟音
宅)。

依際(上懿希反毛詩傳云依倚也郭注方言云憑也說文義與毛詩傳同從人衣聲經從犬從奇作猗非也)。

邠耨文陀尼子(上筆旻反下農督反梵語並人名也)。

罣礙鎧(下苦葢反文字集略云以金甲蔽身曰鎧也廣雅云逐甲分鎧也說文甲也從金從愷省聲)。

凶禍(上勗邕反轉詩外傳云歹危也尒疋云咎也說文凶惡也象地穿交陷其中也經從𣧑作􃶃非也)。

憒亂(上古外反考聲云憒謂煩憂也說文亦亂云從心貴聲又音會亦通)。

泡沫(上魄茅反考聲云水上浮漚也說文從水包聲下忙鉢反顧野王云沫水上浮沫重重水上浮沫也說文從水
未聲也)。

土𡐊(下經歷反顧野王云尅土方而不燒為墼也說文義同從土𣪠聲𣪠音同上)。

蠲棄(上决緣反郭注方言云蠲除也說文從蜀益聲下企智反孔注尚書云棄廢也尒疋忘也說文捐也正作棄從
􃁷推華奔㐬也逆子也籀文作棄華音半安反㐬音土忽反經作棄古文字也)。

嬈害(上溺鳥反考聲云嬈相戲弄也說文嬈煩也苛也一曰擾弄也從女堯聲或作嬲苛音何苛怒也刻㬥曰苛)。

怯羸(上欠劫反顧野王云怯畏劣也家語云由能勇而不能怯而也古今正字從心去聲下累危反杜注左傳云羸
弱也許叔重注淮南子云劣也說文瘦也從羊羸聲也)。

壁枝(上并覓反考聲云壁牆也顧野王云壁壘室中垣壁也說文從土辟聲辟音同上)。

高鐙(得騰反郭注尒疋云即膏燈也聲類云無足曰鐙有足曰錠說文亦錠也從金登聲或作燈錠音都定反)。

探古(上塔南反孔注尚書云探取也聲類謂深取也說文遠取也從手穼聲穼音彌也)。

窈冥(上羊晈反下覓瓶反考聲云窈冥深𨗉見也郭注方言窈幽靜也毛詩傳云冥亦窈也鄭箋云夜也又云冥冥
也者蔽人目無所見也說文窈從穴幼聲或從木作杳也冥從冖六日數十十六日月始虧幽冖也冖音冥壁反)。

崖底(上雅隹反考聲云崖山澗邊險岸也說苑高山有崖也說文云崖高邊也從屵圭聲屵音五割反下丁禮反淮
南子云上窮至高之末下測至深之底也說文從广氐聲广音魚歛反底音丁奚反)。

* 大乘頂王經慧琳撰

菴羅(上暗含反考聲云菴羅印土果名也唐國亦有也文字典說從艸奄聲)。

足躡(下女輒反廣雅云躡履也又機下足所履之躡也方言云登也說文陷也從足聶聲也聶音上同)。

滿匊(居六反毛詩云兩手曰匊鄭注禮記云匊手中也說文在手曰匊從勹米聲勹音包或作臼經作掬掬取也亦
通)。

繽紛(上匹賓反下忿云反王注楚辭云紛盛兒也韓詩外傳云往來皃也廣雅云眾也亂也文字典說二字並從糸
賓分皆聲)。

鹿苑(上籠谷反下冤阮反案西域記云波羅痆斯國之園苑名亦鹿野苑亦名施鹿林舊譯云波羅奈國亦如來初
轉法輪處也)。

捲杷(上渠員反何休注公羊傳云捲掌握也廣雅掌治也國語云收也舒也說文從手卷聲或作拳)。

憒𠆴(上古外反前大方等頂王經上卷中已釋訖下奴効反集訓云𠆴人多擾擾也考聲云人多諠也古今正字不
靜也從市從人會意字也經作閙俗字)。

鬱單越(上惲勿反梵語一名北俱盧洲或云鬱怛羅或云鬱多羅拘樓或云郁多羅鳩留皆梵語訛也正梵
云嗢怛羅矩嚕譯為高𠢧阿毘曇論云地方高大定壽千歲無諸苦常受樂𠢧餘洲故名高𠢧嗢音烏骨反嚕音魯字轉
舌語也)。

* 善思童子經
** 上卷玄應撰

搦拳(又作𢾲同女卓女革二反搦捉說文搦按也)。

* 大悲分陀利經
** 第一卷玄應撰

波叉(或言毘留博叉訛也具言鼻溜波阿叉舊譯云雜語一義也正言醜眼西方天王名也)。

提惔(徒甘反)収憊(滿戒反)螕以(補奚反)阿昵(女乙反)須抳(女几反)
邏啜(市悅反)多眯(莫禮反)薩𦳄(毘面反)師薜(蒲計反)酣伽(下甘反)
𡂡咩(所角反下彌爾反)阿慉(虛六反)略桔(音結)

** 第二　第三(並先不音)
** 第四卷

鈂婆(丈心反童子名也依字蒼頡篇鈂臿屬也)。

** 第五卷

嗒然(土合反精靈失其所也莊子嗒然似喪其偶是也)。

鬻𧷓(上正作贊又作􃶄二形同餘六反周禮􃶅賣也言物有定價則買者來也)。

𨀗馬(苦罵反字林踞也亦躡也)。

* 悲花經
** 第一卷玄應撰

郅禰(之一反下奴禮反)頞緹(烏割反下他禮反)羅陀(經文從口作吔非也)底拏(都禮
反下奴加反經文作𣭄非也)阿俾(甫尒反)由褅(􃶆計反)雜絕(式移反)羅齲(丘
禹反)禕陁(於宜反)多芰(渠義反)嗐哆(勅轄反)阿梯(他弟反)
一切經音義卷第二十八



一切經音義卷第二十九

大唐翻經沙門慧琳撰

  
  * 
金光明最勝王經十卷(三藏義淨譯)
金光明最勝王經十卷(沙門慧琳再譯真言三十八道經依前本)
合部金光明經八卷(人間四卷金光明全在此中)
右三經二十八卷同此卷音。

* 金光明最勝王經
** 卷第一

金光明(上金字說文云五色之金黃為之長久埋不生百鍊不輕從革不違西方之行土生金故從土左右
點象金在土中上今聲也次光字說文明也上從火下從古人字會意字也下明字說文從􂔇􂔇象䆫月光入䆫明也亦
會意字日月為明者後人意隨俗說也􂔇音鬼永反)。

最勝(上祖外反去聲字也韻詮云最甚也考聲勝也要也史記云功極多也說文總計也從曰音莫報反取意也
下昇證反韻英云勝尅也又勝負也考聲云強也說文任也從力從媵省聲媵字從女券意也券音卷也)。

鷲峯山(上音就西國靈山名也古曰祇闍崛山是存梵語訛也此山多鷲鳥因以為名也)。

重擔(多濫反考聲云擔負也以木荷物也說文從手詹聲詹音占)。

逮得(上音大毛詩云逮及也說文從辵隶聲隶音隊辵音丑略反)。

婆溼波(溼音深入反從水從𢆶從土一覆之則溼此句梵語阿羅漢名也)。

累染(上律為反去聲字也有作上聲者義乖也不取集訓云家累也考聲云連及罪也屬也廣雅積也說文增加也
從糸本作累隸書改為三田義訓為此一也厽音力水反象重厽之形也上聲下尒琰反考聲染污也廣雅著也說文以
繒染為彩色也從水杂聲也)。

逾於(上羊朱反孔注尚書逾越也廣雅逾遠也說文逾進也從辵俞聲)。

療諸(力召反鄭注周禮云止病曰療吳會江湘謂毉病曰療說文亦云療毉又治病從疒尞聲疒音女厄反)。

醫王(意基反周禮醫師掌醫之政令聚藥以療萬民之病古者巫彭初作醫毉字本從酉或從巫作毉亦通說文治
病工也毉人以酒使藥故從酉酉者古文酒字也)。

栴檀(梵語香木名也唐無正譯即白檀香是也微赤色者為上)。

破瞖(嬰計反考聲目中瞖也從目殹聲殹音同上)。

梨車毘童子(梵語訛也正梵音栗𣠞毘唐云貴族公子也諸經或云離車子是也𣠞音昌葉反)。

瑿羅葉(上嬰雞反。瑿羅是梵語西方木名也葉是唐言即瑿羅鉢多大龍王名也。鉢多亦梵語。唐云葉。以此
龍王往昔先佛之時身為比丘。以瞋恚心誅瑿羅小樹。命終墮此龍中。以不護戒壞生草木故業感於龍王頭上生瑿羅
樹。以瞋恚心故受龍身。以修持諸功德有大福德得為龍王。是故涅盤經云假使所作業。百劫亦不亡。因緣會遇時。果報
還自受是也)。

持駛水(駛音使去聲字也蒼頡篇云駛疾也水流速也急也古今正字從馬史聲經從夬非也)。

頻眉(符賓反考聲頻蹙聚眉也廣雅憂愁不樂也說文從卑作顰時不多用今從簡)。

揭路荼王(上音羯梵語訛也正梵音蘖嚕孥唐云金翅鳥王古譯云迦婁羅)。

擁護(邕拱反鄭注儀禮云擁抱也蒼頡篇持也說文從手雍聲)。

阿閦(楚六反梵語唐云無動)。

邪蠱(上夕嗟反下音古惡鬼神其法媚害殺人也)。

澡浴(上糟老反顧野王云澡猶洗潔也下音欲洒身體也)。

鮮潔(上音仙廣雅鮮好也下音結字統云潔清也說文鮮字古文從三魚作鱻絜從刀)。

殖諸(承職反杜注左傳云殖長也蒼頡篇云種也息也考聲多也廣雅立也古今正字從歺直聲也歺音舉陵反)。

短促(下取欲反廣雅促近也說文迫也從人足聲)。

骨髓(雖􂌯反說文作髓亦同訓辭云骨中脂也從骨從隨)。

芬馥(上芳文反尒雅香氣分布也說文從屮作𡵳分聲也下馮福反韓詩云馥亦芬也說文香皃從香從復省聲也)。

惡賤(上烏故反顧野王云惡猶憎嫌也從亞作惡正體字也今俗改從覀誤錯也)。

恖忖(上思字上從囟囟音信謚法曰深謀遠慮曰恖經作思俗字也下寸損反考聲忖度也思惟計度於心謂之忖
形聲字也)。

齊限(上𡧯麗反去聲字鄭注周禮云節量也俗從刀作劑字書無此字)。

滴數(丁歷反集訓云滴瀝水欒注也說文從水從適省聲也經從帝作渧非也亦是錯書也)。

析諸(星歷反孔注尚書云析分也說文破木也從木從斤經文有從片作㭊俗字)。

度知(唐洛反揆也量也假借用)。

稟性(彼錦反稟受也說文從禾㐭聲㐭音立飲反)。

飢饉(上几冝反尒雅穀不熟曰飢蒼頡篇云飢餒也腹中空也說文餓也從􃱀几聲古文作飢下勤刃反穀梁傳云
三穀不㚈謂之饉尒雅云蔬不熟曰饉說文從食從堇聲也)。

涕淚(上挮禮反上聲字也毛詩云涕泗滂沱又曰澘然出涕傳曰自目而出曰涕說文從水弟聲下音類廣雅云涕
泣淚也說文從水戾聲也)。

偏黨(上匹綿反孔注尚書云偏坡不平也說文偏頗也從人扁聲下當朗反太公六韜云朋謂之黨論語曰君子羣
而不黨孔注云黨朋也說文從黑尚聲也)。

邊鄙(悲美反杜注左傳云鄙邊邑也賈注國語云鄙陋也謂邊界郊野之外去國都遼遠名為鄙俗今古正字從
邑􃫝聲􃫝音同上也)。

朅樹羅(上騫謁反梵語西國樹名此國無也)。

龜毛(上軌危反白虎通云龜之言久也說文龜舊也外骨而內肉者也字象四足頭尾之形也)。

蚊蜹(上音文說文嚙人飛蟲子也或從䖵作螡或從昬作蟁意言𧊈時而出故從𧊈經從虫從文俗字也下而銳反
國語云蜹蛾蜂蠆皆言能害人顧野王云小飛蟲子好入酒中又有小蟲似蜹甚齧人名為蟆子亦有別名文繁不錄方
言具載說文形聲字也)。

蛭蟲(上音質蒼頡篇云蛭水蟲也尒雅蛭囓人入人皮肉中飲人血人不覺痛其類非一轉注字也)。

如鋒(音峯漢書銳也說文兵刃鋒槍刃刀刃端也從金夆聲經或作峯亦通也)。

兔􃮽(上吐故反象形字點象兔尾言兔角者顯本無之喻也)。

梯蹬(上體奚反賈注國語梯階也說文木階也從木弟聲下登亘反廣雅蹬履也形聲字)。

若蠅(翼繒反說文蟲之大腹者生膽轉化為蠅有數種別膽音七余反從肉旦聲也)。

酒醉(觜崇反飲酒過度神識蒙昧曰醉也)。

鵂鶹(上音休下音留案鵂鶹怪鳥也晝伏夜飛啄食諸烏鵲眾鳥大如角鷹觜爪鋒利眼如赤銅眼光射人亦名薰
胡或名釁侯其聲鳴以自呼若作餘釋皆非恐繁不能引說)。

􃯾葢(珊嬾反下正體盖字也繖葢者覆蔭身也􃯾即是葢從糸𣀙聲葢字本從草從益今俗從羊者訛謬也經作傘
盖並非正字也)。

鷦鷯鳥(上音焦下音遼尒雅鷦鷯剖葦郭璞注云好剖葦皮食其中蟲江南呼為葦虎似雀青斑長尾案以
絮作巢猶如綿囊方言謂之女匠也)。

㭰銜(上醉髓反鳥喙也或作觜下音咸以口嚙之而行也)。

㩲現(上倦袁反考聲云反常合道謂之㩲宜秉持其事也古今正字從手雚聲雚音灌也)。

漂溺(上匹遙反顧野王云漂流也說文浮也從水票聲票音同上下寧滴反考聲溺沈也惑也從人從水作休正體
字也滴音丁歷反)。

婆羅門(梵語訛不正也或曰婆羅賀摩亦訛也正梵音云沒囉憾摩唐云淨行或云梵行即色界初禪梵天
名也彼國人民四類差別婆羅門即其一也自相傳云我從梵天口生獨取梵名以為其稱世業相傳習四圍陁論例皆
愽學多知守志貞白文儒雅操高道不仕其中聰俊穎達者多為王者之師受封邑而自居最為上等也)。

剎帝利(上音察亦梵語也此譯為田主上古已來王族貴種亦習四圍陁論博聞強記仁恕弘慈專攻於略
其中有皃福勝者眾立為王也)。

薜舍(上毗桂反亦是梵語此即商主也雖有大福富有珍財不能通達典墳貨遷逐利為業為多蓄積之故王􂖗保
惜或賜邑封為長者不捨也訓釋多與恡字義同從四人殘肉也正體字也)。

􃶇䋞(上決兖反廣雅云􃶈者罘兔𦊟也經文作羂通古今正字從冈􃶉聲􃶉決玄反下武昉顧野王云冈者羅𦊟之
總名也古今正字從糸冈聲网象形罘音扶流反罟音古皆䋄之異名耳也)。

** 金光明最勝王經卷第三

策勵(上楚責反說文云策箠也從竹朿聲朿音七恣反下力滯反玉篇勵勉也相勸勉也從力厲聲案策勵者以勇
進心除嬾墯意勤力修行也)。

法蠃(盧和反案蠃者太常樂器也形如大蝸牛大如盃白如雪頂有孔孔通吹作美聲聞於數里說文水介蟲也從
虫𣎆聲也經作螺俗字非也今言法蠃者以說法美音喻彼蠃聲也)。

秉大(彼永反毛詩傳曰秉橾也賈注國語云秉執也廣雅持也說文禾束也從又持禾會意字也經文從水作秉非)。

誘進(上由酒反考聲誘教也引也韻詮云相說勸也古今正字誘道也說文作羑進善也從羊久)。

窣覩波(上音孫骨反梵語也唐云高顯亦曰方墳或安身骨或安舍利即塼浮圖塔也古譯或蘇偷婆或云
偷婆或曰塔婆秦言好略或云塔皆訛略不正窣覩波正梵音也)。

愧耻(上歸位反玉篇愧慚也說文從女作媿古文或從言作謉亦從耳作聭義訓同下癡里反說文耻辱也從耳止
聲也)。

一摶(段欒反字書云手握物令相著也從手專聲)。

撝空(上音毀危反玉篇云撝所謂手所指也說文從軍作揮並通皆形聲字也為字從爪)。

普暨(其寄反尒雅暨及說文至也從旦既聲)。

** 金光明經卷第四

(此卷中有十地陀羅尼安在後十卷經中音訓甚切此古譯故不音與後同用讀者知之)。

谷響(上公屋反尒雅水注谿曰谷說文泉水出通川為谷從水半見出於谷口象形字下鄉兩反孔注尚書云若響
之應聲也說文從音鄉聲經文從向作嚮非也是歆響字非此用也)。

履踐(上音里鄭注禮記云履蹈地行也說文足所依也從尸從彳從夂夂行意從舟舟象履經從復者非也下前剪
反義訓與上同)。

** 金光明經卷第五

纖長(相閻反孔注尚書云纖細也說文微也從糸韱聲韱音尖)。

金鋌(亭頂反上聲字許叔重注淮南子云鋌者金銀銅等未成器鑄作􃶊名曰鋌形聲字也)。

赫弈(上享厄反毛詩傳曰赫赤皃說文從並二赤下音亦毛詩云奕奕輕麗廣大皃也鄭箋毛詩云赫奕光明皃也
形聲字也)。

滴知(丁歷反從水啇聲也)。

當紹(韶繞反上聲字尒雅紹繼也謚法曰踈遠繼位曰紹形聲亦會意字也)。

恒齅(休又反字統云以鼻就臭曰齅會意字也)。

藉此(情夜反去聲字考聲薦也形聲字)。

膿爛(上音農下郎旦反訓釋已見前文也)。

蟲蛆(上逐融反尒雅有足曰蟲說文從三虫經文單作虫非也下七餘反考聲云敗肉中蟲也形聲字且音即餘反)。

棄在(上輕異反孔注尚書棄廢也說文捐也從廾推􃶋棄􃶌􃶌音吐骨反㐬逆子也􃶋音摶安反推音土雷反廾音
拱二手也)。

朽木(𠇲有反朽腐也)。

僮僕(上音童禮記云未冠者之總稱也從人童聲下蓬木反左傳僚臣曰僕禮記云於家曰僕顧野王云馭車人也
君將駕則僕執箠立於馬說文給使也從人菐聲或作䑑古字也菐音卜)。

豐稔(上敷風反正體字也周禮豊大也國語盛也說文豆之滿者從豆象形從二丰從山豆經文從曲作豊俗字也
丰音同上下任枕反賈注國語云稔熟也說文穀熟曰稔從禾從念會意字也)。

蠲愈(上決玄反方言云南楚疾愈或謂之蠲郭注云蠲除也下羊主反孔注論語云愈猶勝也毛詩作㤤病差也說
文病瘳也形聲字也)。

侵擾(上寢婬反說文云若掃之侵故從人從帚從又今隸書略去巾作侵訛謬也下饒少反孔注尚書云擾亂也說
文煩也從手夒聲也夒音奴刀反說文又解夒字貪獸也一曰母猴也從頁從止匕從夂經文從憂者非也)。

** 金光明經卷第六

潛身(捷閻反易曰潛之為言隱而未見行而未成廣雅深也說文潛藏也從水朁聲朁音錯感反)。

沃壤(上烏酷反賈注國語沃美也廣雅漬也古今正字從水夭聲下穰掌反孔注尚書云無塊曰壤鄭注周禮云壤
土也言其壤壤和緩之皃說文柔土也從土襄聲襄音湘)。

顯敞(下昌雨反蒼頡篇云敞高顯也又云平治高土可以遠望從攴尚聲攴音普卜反)。

僃𢿫(上皮媚反文字典說預防也具也說文慎也從人備聲備音同上下征郢反鄭注禮記云整正也說文齊也從
束支正聲經從止作整非也)。

隱蔽(下卑袂反形聲字)。

墜生(直類反尒雅墜落也說文從高而墮地從阜􃫡聲􃫡音遂經從土作墜亦通)。

彗星(隨銳反乙已占云光芒索索然如掃帚孛孛然形如粉絮皆逆亂凶孛之氣也左傳云妖星也所以除舊布新
之象也或從竹作篲亦通從甡從又甡音詵)。

薄蝕(上傍莫反下音食案日月薄蝕者虧缺也凡日蝕是陰陽相交日掩月蝕暗虛蝕神羅睺之所暎也日蝕人君
之災國有興廢之象宜修德月蝕者儲君妃后大臣之災或水旱豊儉之先相古文從飤作蝕說文從虫食聲或名交蝕)。

㑴掠(下力尚反又音略字書云拷擊也考聲云強取也蒼頡篇搒也笞也或從刀作剠訓釋並同上准經義時俗並
音略切韻略字韻中無此字唯方言略釋云求於道路曰略即強取財也杜預曰不以道取為略賈逵曰奪取也說文作
略云經略土地也從田各聲於義亦通兩字二音三體訓釋如上取捨前後任隨所見)。

屏除(上并茗反孔注尚書云屏亦除也鄭注禮記云退也放去也說文屏蔽也從尸并聲)。

白綫(先箭反說文綫縷也從糸戔聲戔音殘經文從泉作線俗字也)。

多揭羅(梵語草香名也正云多孽囉)。

禪膩師(亦梵語不正也正梵音云捨儞娑毘沙門之次子名也)。

迦利沙波拏(梵語也此云貝齒或云已齒即是海中小貝子經中具有分析所直多少波拏是錢若每
日送一百多是金錢也)。

𪏽篋(上音鄉說文云𪏰芳也從黍從甘今􂎟書省去水從禾作香俗字也下謙葉反說文􃶍也從匚匚音方夾聲也
經從竹作篋篋笥也或名香匳即香爐椷也椷音咸匳音廉)。

罄盡(上輕逕反韻詮竭也亦盡也)。

普臻(櫛詵反尒雅臻至也說文從至秦聲也)。

白㲲(恬頰反西國草花絮撚以為布亦是彼國草名也)。

木膠(音交顧野王云膠所以連綴物令相黏著也鄭注禮記云膠謂煑皮草令消凝而作之乃有多種或黃或黑或
白或赤或煑木皮寮而作說文胒也作之以皮故從肉翏聲音力救反)。

無歇(許謁反)。

林藪(桑走反澤無水曰藪說文大澤也從草形聲字或從竹亦通也)。

珂雪(上可哥反廣雅珂白石也次於玉也埤蒼云白馬瑙也顧野王云珂螺屬也出於海中潔白如雪所以嬰馬膺
也形聲字也)。

轂輞(上音穀說文輻所湊也從車從𣪊省聲也下音罔說文車𨎶也輻頭四周盤木相接為環也連環眾幅而輾
地也亦形聲字也)。

千輻(音福案千輻輪相者唯佛身上福德圓滿之相現於六處二手掌二足掌及二􃶎上肉文之中顯分明猶如車
輪千輻具足經無量劫禮拜賢聖之功所感也)。

網鞔(下莫安反案網鞔者唯佛有之手十指之間有􃶏網猶如鵝足說文從革從免聲也)。

澄潔(上直陵反韻英云澄湛也說文從徵作瀓瀓清也從水形聲字)。

清泠(下音靈王逸注楚辭云泠泠者清涼風動貌從水令聲令字從卩合音精入反卩音節)。

涕淚(上音體下律墜反前經第一卷中已釋)。

聰叡(上倉公反廣雅聰聽也韓詩明也毛詩傳曰聰聞也說文察也從耳怱聲囱音䆫象形今經文作聰俗字也下
營歲反尚書叡作聖孔注云叡必通於術也國語明也廣雅智也說文深明也從目􃶐從谷省聲)。

** 金光明最勝王經卷第七

消殄(下田演反俗字也上聲呼孔注尚書云殄絕也尒雅盡也說文滅也正作殄從㐱㐱音之忍反從歺歺音五割
經𣧠訛也)。

枉死(上汪往反考聲云枉失理也詘也古今字邪曲也從木王聲古文作枉下死字說文澌也人所離也言人神識
化往而不返遺殘體骨故從歺從化省會意字也)。

霹靂(上四歷反下音歷大雷震擊也形聲字從石者俗字)。

蠱魅(上音古下音媚蠱即蠱毒魅即精魅皆惡鬼害人也或化作人與人交會翕人精體也)。

蚊蝱(上音文下陌耕反正體字也俗作虻皆嚙人飛蟲也蝱大如蜂蚊小如小蠅並形聲)。

捷利(上潛葉反毛詩傳曰捷勝也王注楚辭云速也疾也古今正字從手疌聲疌音同上也)。

技術(上奇蟣反韻英云藝能也考聲工巧也說文巧也從手支聲經文從人作伎借用非本字下順律反鄭注禮記
云術道也莊生曰人相知於道術韓詩藝也說文邑中道也從行朮聲朮音椎律反)。

苜蓿(上音目下音宿草名也本出罽賓國大宛馬嗜之漢書云張騫使西國迴持其種播植於此國以飤騾馬從草
形聲字陸氏切韻等音莫六反今不取也)。

麝𪏽(上常夜反郭注山海經云麝似麞腹下𪗌中有香尒雅麝父麕足郭注云如小䴢雄者𪗌中有香雌者即無
轉注字也)。

芎藭(上羌隆反下音窮香草名也根香也苗名䴢蕪亦入藥用也)。

苟𣏌(上溝藕反下音起木名也亦是藥四時所採各異春採葉秋採實冬採根亦名地骨白皮從木已聲也)。

艾納(上我葢反亦香草也)。

馬芹(近斤反子似蒔羅子)。

擣簁(上刀老反說文手椎也亦築也亦擣也從手壽聲俗作㨶下篩滓反上聲字也韻詮云羂簁也去麤惡而取
精細者經文從師作篩平聲字是竹籠非此用俗誤也)。

牛糞(分問反梵云瞿摩夷說文棄除也從拱推􃲜棄米會意字也􃲜音般推音土雷反米音非米古文矢字)。

四枚(每盃反郭注方言云枚數也古今正字從木從玫省聲也)。

埋大盆(買牌反藏於地也)。

𪏽秣(摩鉢反乾香末也)。

幔障(暪半反廣雅幔帳也考聲帷類也說文幕也從巾曼聲暪音莫安反)。

所拘(音俱說文拘止也執也從手句聲)。

葺茅(上侵入反考聲云茅草覆屋也從草咠聲咠音同上下卯包反說文草名也從草矛聲也)。

常翹(祗姚反廣雅翹舉也翹舉一足念誦現苦行相專志一心也心若散亂身必危倒也說文從羽堯聲也)。

根機(既祈反易曰機者動之微也考聲弩牙也說文主發動者謂之機從木幾聲)。

野蠶(雜含反埤蒼云蠶吐絲蟲也漢書云世祖初即位年有野蠶成繭人收其利也古今正字從䖵朁聲䖵音昆朁
音千感反)。

坎窟(上堪感反埤蒼坎埳也下坤骨反杜注左傳云窟地室也古今正字云窟狐兔所伏處也從穴屈聲或從土
作𡑣或從石作𥖚並通也)。

幢旗(上濁江反方言云幢翳也自關而東謂之幢郭注云舞者執之以自蔽翳也廣雅幢謂之翿翿音導也古今正
字從巾童聲下音其周禮云熊虎為之旗鄭注云象其守猛莫敢犯也說文從㫃其聲㫃音偃也)。

鈴鐸(上歷丁反鄭注周禮云必使鳴鈴以相應案鈴者以金銅相合和令作空㲉圓如珠有口有鼻含一小丸於中
搖而作聲玲玲然因号曰鈴古今正字從令金聲下唐洛反鄭註周禮云鐸大鈴也形如小鍾中懸一鐵舌搖而作聲形
聲字也)。

三戟(京逆反考工記云車戟日常鄭注云八尺曰尋倍尋曰常長丈六也方言云南楚謂之傴戟郭注云今之雄戟
也即矛有曲枝者是說文云有枝兵器也從戈從􃭤􃭤音幹經從卓非也)。

權現(逵員反賈注國語云變通以應時曰權廣雅權秉也古今正字從手雚聲雚音灌也)。

橋橃(上強驕反集訓云津濟河梁也說文亦梁也從木喬聲下煩發反正體字也韻英云縛竹木浮於水上曰橃亦
如舟船能濟渡人之水厄說文從木發聲或從舟作𦪑經文作栰或從竹作筏並俗字非正也)。

枷縛(上音加案枷者禁繫罪人之刑具也以木枷人頸令不東西桎梏之類也從木加聲)。

刀矟(雙捉反廣雅矟短矛也埤蒼云八尺矛也左形右聲字也)。

羂索(上涓兗反下桑洛反案羂索者西國戰具也一名搭索遙擲繩繫取敵人頭脚名為羂索)。

** 金光明最勝王經卷第八

博綜(上謗莫反說文從十從簿省聲也經從心非也下宗宋反烈女傳云織者可久喻治政推而往引而來者
曰綜顧野王云機縷持絲交者也綜理絲縷使不相亂曰綜形聲字也)。

䤈哩(馨鷄反梵語不求字義䤈字從兮也)。

唐捐(音緣說文捐棄也一從手􃶉聲也)。

硨磲(上音車下音渠梵語寶名也文玉也)。

碼碯(上音馬下音惱亦石寶名次於玉有斑文或五色此二字並無定體)。

滋榮(子斯反孔注尚書云滋益也從二玄下永平反前已釋也)。

邀請(上音𦝫杜注左傳云邀遮也毛詩傳求也古今正字循也從辵敫聲敫音晈也)。

寶髻(音計鄭注儀禮云結髮也說文從髟吉聲也)。

漱口(搜救反鄭玄注考工記云漱潔也說文盪口也盥也從水欶聲欶音縮)。

澡豆(上音早從水喿聲喿音掃倒反)。

􃲬濃(上費微反孔子曰四體既正膚革充盈人之􃶑也說文肉多也從肉已聲下女龍反)。

踞草(居御反說文蹲也屈厀而却踞坐也形聲字也)。

一鋪(普布反廣雅鋪陳也布也古今正字從金甫聲)。

鉾䂎(上莫侯反古文矛字也正體作矛兵器名也象形或從戈作𢦵下倉亂反韻詮云䂎小矟也荊楚巴蜀今謂之
䂎刀長可丈餘古今正字從矛贊聲經文作􃶒俗字非也)。

治擯(下必胤反顧野王云排𢷤也形聲字上音持韻詮治理也)。

象蹈(陶到反韻詮云蹈踐也踏也從足舀聲)。

祥星(上央驕反左傳曰天反時為災地反物為祥杜注云羣物失性說文從示芺聲或作祅經從女作妖非災字也)。

枯悴(下情遂反蒼頡篇悴憂也說文從頁作顇亦正也)。

** 金光明最勝王經卷第九

匱乏(上逵位反說文匱匣也從匚匚音方貴聲下凡法反說文引春秋傳曰反正為乏乏少也)。

金翅(尸至反一名加婁羅一名龍䆫即金翅鳥王也食龍者古文作翄亦作𦐊也)。

滋繁(上音諮正體從水並二玄今作茲時俗字也下音煩考聲也從敏系聲也)。

老耄(下毛報反鄭注禮記云耄惛忘也古文從蒿作𧂕古今正字從老毛聲字書有作􃶓俗字也)。

痰癊(上音談下陰禁反案痰癊字無定體𦙄鬲中氣病也津液因氣疑結不散如筋膠引挽不斷名為痰癊四病根
本之中此一能生百病皆上焦之疾也)。

鹹醋(上音咸。洪範云水曰潤下潤下作鹹。尒雅云鹹苦也。郭注云苦即大鹹也。說文鹹銜也北方味也。從鹵咸聲鹵
音魯經從酉作醎誤也非正體。下倉固反考聲云醋䤈也。集訓酸也。此字非正且依經義音之俗用醬醋字也近代切韻
諸家字書並同上音。說文及古字書從昔作醋者並音為昨。訓云客酌主人酒也是相酬酢字也音藏洛反獻酬也。若依
說文玉篇古今正字文字典說廣雅切韻字統字林七本字書。醬醋字並從乍作酢。音倉固反。正醫酢字從乍也。說文云
驗也。蒼頡篇酸也。今俗用却音為昨。未知二體今古孰是。今並書之也)。

甛􃶔(上䐑閻反廣雅甛甘也說文美也從甘舌或作甜亦通下尼智反王逸注楚辭云膩滑也說文􃫩也從肉貳聲
從月非也)。

鍼刺(上執任反廣雅鍼亦刺也禮記婦右佩鍼管線纊說文所以縫也玉篇綴衣也俗用從十作針亦順時且用也
正從金從箴省聲下刺音青亦反又此四反二音並通正體字也說文直傷也顧野王云銳鑱人人肉中曰剌古今正字
從刀朿聲朿音次從朿者非也經從夹作刾俗字也)。

鼻梁㩻(下音欺顧野王云㩻傾側不正也說文陋也從危支聲或從山作崎或從器作𢻪皆古字也經文從
奇作攲非也孫卿子曰桓公廟有㩻器焉虛則㩻滿則覆中則平以誡於人也)。

餌藥(而志反去聲字也蒼頡篇云餌食也顧野王云凡所食皆曰餌古今正字餅也說文從􃶕作􃶖粉餅也從􃶕耳
聲古字也今從食作餌鄭玄注周禮云合蒸曰餅字書云糕也說文從食耳聲也)。

豺狼(上音柴。山獸名也。括地志云豺形似狗而小。好羣行。義獸也。有良賤之異。豺奴常先行獵得禽鹿等物不敢前
食守待豺郎。豺郎後至先食。飽棄餘肉豺奴方始共食。禮記月令云季秋之月豺乃祭獸。下音郎。野獸也。北地沙漠多饒
此獸。常居川澤穴處。說文狼似犬。銳頭白額。高前廣後耳聳竪口方尾常垂下青黃色或白色。甚有力驢馬人畜皆遭害。
爾雅曰狼牡貛牡狼其子獥絕有力迅形聲字貛音歡也)。

狐玃(上音胡前已釋野狐也下俱籰反郭注爾雅云玃似獼猴而大倉黑色能􃯷持人故以為名好顧眄此等
種類甚多各別異名說文母猴也一名獶左形右聲字也獶音奴刀反)。

鵰鷲(上音彫也下音就前大般若經音義第三卷已具釋文繁不述)。

宛轉(上冤遠反說文宛轉臥也從夕臥有節也從夕從卪經又從女作婉非此用也)。

欲涸(何各反廣雅涸盡也賈注國語云涸竭也說文水涸也從水固聲也)。

象廄(上正體象字也下鳩又反說文象馬舍也周禮曰馬二百一十四匹為一厩從广段广音儼𣪘音同上也)。

皮囊(諾郎反韻詮云有底袋也從􃮃從㯻省􃮃音儜㯻音溷)。

循岸(循音巡循由行也)。

睡寤(上垂淚反眠也下音悟睡覺也從㝱省從爿也)。

** 金光明最勝王經卷第十

荊棘(上音京顧野王云楚木也故号荊州下兢力反韻詮云酸棗也有刺木說文小棗也叢生者並從二朿朿音次
非是朿亦非來也)。

耎草(而兖反)。

涌出(音涌)。

寶椷(音咸廣雅篋謂之椷形如小匱子從木咸聲經文作函古字書謬函非正也)。

開闡(昌演反韓康伯注繫辭云闡明也廣雅闡開也從門單聲也)。

黔黎(上儉嚴反杜注左傳云黔黑色史記始皇二十六年更名萬民為黔首從黑今聲下禮奚反周謂萬姓𥠖民或
謂之黎庶韻詮云黎眾也從汆𥝢聲𥝢音离)。

憩息(卿又反毛詩傳曰憇即息也會意字也息止也)。

虎豹(上呼古反山獸名也下從古人虍聲虍音呼從中作𧆞者非也下包貌反山獸也似虎黑花團文小於虎皮可
作鞍韀面是也)。

𢙴戀(上正體愛字也說文慧也從心旡夂聲會意字也下劣轉反去聲字也考聲思也說文從心䜌聲也)。

洟唾(上音夷又音天計反說文鼻液也下土臥反古今正字唾口液也形聲字也)。

悽傷(上音妻廣雅悽悲也說文痛也從心妻聲也)。

舟航(上舟字說文𦨣也刳木為舟以濟不通象形字下鶴剛反毛詩傳渡船也方言云自關而東謂濟渡為航說文
從方作斻從舟元聲元音岡也)。

癰疽(上迃恭反司馬彪注莊子云不通為㿈說文㿈腫也從疒雝聲雝音同上疽音七余反疽久㿈也形聲字也)。

血脈(下猛伯反說文云血理之分耶行體中名之為脈從肉從𠂢作脈即反書永字也今時不知便從永作脉也)。

筋骨(上音斤說文云筋肉之力也從肉從力竹者物之多斤故從竹會意字也)。

所祈(下音其毛詩傳祈求也爾雅祈告也說文祈求福祭也從示斤聲)。

羸瘠(上累追反左傳羸弱也國語病也下情亦反左傳瘠瘦也說文從肉作膌古字也)。

激水(經亦反說文激疾波也從水敫聲敫音同上)。

繽紛(上匹賓反下拂文反王注楚辭云繽紛眾繁盛貌古今正字並從糸形聲也)。

舐血(上時尒反上聲字說文以舌取物也從舌氏聲或作舓亦作𦧇古字也)。

骸骨(上音諧身體之骨總名為骸從骨亥聲骸即骨也)。

懊惱(上烏杲反下猱老反文字集略惱心內結恨也並形聲字)。

鴿鶵(上甘臘反下床于反韻英云初出卵㲉而能自食者曰鶵或作鶵亦同並形聲字)。

目瞤(蕤倫反說文云目自動曰瞤經從𦓔作􃶗非也不成字也)。

鷹𡙜(上憶矜反說文鷹鷙鳥也亦名隼隼即鷹屬也爾雅隼即祝鳩也鷹有多種不能繁述下團活反說文手持大
鳥失之曰奪)。

戰掉(條曜反廣雅掉振也國語掉搖也說文從手從悼省聲)。

悲𠶺(櫻􃶘反考聲哽即氣噎塞也有經本作悲噎義同噎音煙結反喉中氣塞憤滿也)。

乾燥(上音干下桑到反說文燥亦乾也)。

驟駕(愁瘦反考聲云馬走曰驟廣雅奮也賈注國語云疾也說文馬疾步也從馬聚聲也)。

失緒(上失字說文縱也從手乞聲也下徐呂反毛詩傳緒業也韻詮緒次也說文絲端也從糸者聲也糸音覔也)。

咨嗟(上子思反下子耶反王弼注易云咨嗟歎息之辭也形聲字也)。

推􃶙(墜追反以拳撫膺也從木從佳下朂恭反字書胷即膺也或作匈亦通古字也)。

擒去(上音禽說文擒獲也從手禽聲也)。

林藪(蘇後反考聲云大澤也鄭注周禮云澤無水有草曰藪從草數聲也)。

籌議(上紂流反下音義案籌議者籌度謀議未萌事之可否然後行之)。

坌其身(上盆悶反或作坋說文塵污也從土分聲也)。

號咷(上号高反杜注左傳云號哭也爾雅呼也廣雅鳴也說文痛聲也從虎号聲下唐勞反顧野王云號咷者大哭
也泣聲也)。

欻然(上勳律反𦵮琮云欻忽也說文吹起也)。

擗地(上毘亦反案擗地者以哀痛故自投身於地宛轉號哭痛苦之甚也從手辟聲也)。

傷悼(陶澇反方言悼哀也鄭注禮記云悼憐也早夭曰悼悼亦傷也)。

昞著(上兵皿反廣雅􃶚明也聲類從火作昺並通古今正字從日丙聲下張慮反顧野王云著猶顯也鄭注禮記者
明白也從草者聲也)。

測𣊹(上初力反鄭注周禮云測度也不知水之廣深曰測故從水則聲下音良說文正體從童作𣊹經作量訛也)。

明逾(庾朱反逾越也從辵俞聲也)。

金鋌(亭􃶛反上聲字也從金廷聲也)。

尠智(先剪反俗字也正作鮮玉篇云鮮少也寡也從甚少俗意)。

* 金光明經合部八卷　經前序慧琳撰音


曩修(上那朗反爾雅云曩久也考聲云昔也說文從日襄聲)。

翫閱(上午貫反杜注左傳云翫習也說文從習元聲下緣雪反毛詩云我躬不閱也文字典說文云積伐曰閱也從
門從兌聲也)。

先哲(下展裂反爾雅云哲智也方言云齊宋之間謂智為哲孔注尚書云哲照了也說文亦智也從口折聲字或作
悊亦作喆音義並同)。

崛多(上羣勿反梵語譯此經三藏名也)。

揣義(上初偉反方言云揣誠也杜注左傳云度高日揣也顧野王云謂相量度也說文從手耑聲耑音端)。

揵陀(上件焉反下度河反梵語印度國名)。

𠂢別(上拍賣反說文云𠂢水之邪流別也從反永字也序作𣲖非也亦作派亦通)。

** 金光明經第一卷

蠱(孤五反左傳云皿蟲為蠱晦望之所生也又梟磔死之鬼亦蠱說文從蟲從皿皿者物之內也)。

天紺(甘􂸐反論語云君子不以紺緅飾也說文云紺帛深青而揚赤色也從糸甘聲也)。

阿閦(下差縮反梵語唐云無動)。

水蛭(下之日反郭注爾雅云江東呼為蛭蟣也蒼頡篇云水蛭蟲也說文從虫至聲)。

鎔銷(上欲鍾反漢書云猶金之在鎔唯冶之所鑄也說文云冶之器法也䥫形模也從金容聲也)。

疾疫(下營壁反鄭注周禮云疾癘之鬼也古今正字從疒殳聲疒音女革反)。

** 金光明經卷第二

以枹(拊無反左傳云授枹而鼓之也說文擊皷椎也從木包聲經作桴屋棟也非此義也)。

枯涸(下何各反賈注國語云涸盡也說文從水固聲也)。

毛滴(下丁歷反顧野王云滴者瀝滴也說文水欒注也從水啇聲欒音魯桓反經作渧非也)。

裸者(上華瓦反順俗音也正音魯果反說文云裸露肉袒也從衣果聲或作倮蠃亦作躶並同也)。

法蠃(魯戈反郭注爾雅云蠃蝸牛也今此法蠃即蝸牛之大者樂器名也從虫𣎆聲𣎆音力臥反經作䗍非也)。

外撮(上音昇下祖末反應邵注漢書云四圭曰撮亦三指撮也古今正字從手最聲)。

奪心(上團活反蒼頡篇云奪強取也賈注國語云奪不與而取也鄭注禮記云謂亂也文字典說文從手持奞忽
失之謂之奪從又今從寸者象奞有足也會意字也團音奪桓反奪音先隹反)。

攘郤(上壤章反韓詩傳云攘除也周禮云却顧野王亦辭也說文從手襄聲下正却字也古文從谷也)。

** 金光明經卷第三

(此卷中有十地菩薩陀羅尼甚有難字亦合音訓為是古譯真言用字不切當故不音其文句已依梵本正翻訖所以不
重出)。

** 第四卷

𦡜傭(下寵龍反郭注爾雅云傭齊等也說文云均直從人庸聲庸音容經作𦟛誤也)。

淨濡(下乳朱反毛詩傳云濡潤澤也說文從水需聲需音須經作濡俗字也)。

鮮於(上仙淺反正從是從少作尟賈注國語云鮮寡鄭注禮記云罕也字書云少也說文從魚羴省聲羴音羶經從
甚作尠俗用也)。

舌嗜(下時至反考聲云愛也欲也孔注尚書云嗜無厭足也鄭注禮記云貪也古今正字從口耆聲)。

躁動(遭到反考聲云躁性急也顧野王云躁猶動也賈注國語云擾也鄭注論語不安靜也說文為趮字從走喿聲
時用多從足喿音搔竇反)。

不憚(下達旦反鄭箋毛詩云憚難也又曰畏也廣雅云驚也說文忌惡也從心單聲也)。

** 第五卷

沃壤(上翁谷反廣雅云沃漬也賈注國語云美也毛詩傳云柔也說文云溉灌也從水夭聲下穰掌反考聲云壤者
土柔而無塊也孔注尚書云無塊曰壤廣雅云􃫩壤也說文云柔土也從土襄聲)。

􃶜星(上隨銳反考聲云􃶜祥星也左傳云􃶜者所以除舊布新之象也爾雅云􃶜星謂之攙搶郭注謂之孛􃶜言其
光芒孛孛然似掃􃶜也或􃶜古作􃶝也說文從又又手持甡音詵孛音勃)。

** 第六卷(此卷亦有古譯真言准前第三卷說)

𦘺醲(下女龍反淮南子云𦘺醲甘脆也說文亦厚也從酉農聲經從水作濃與經義不同也)。

侵掠(下良丈反俗同略字用也杜注春秋云掠奪取財物也顧野王云鹵掠物也鄭注禮記云掠猶索也古今正字
從手從諒省聲也)。

蹋蓮(上談臘反說文云蹋踐也從足􂰌聲經作蹹非也)。

孤􃶞(下伯孟反禮記云迸散也埤蒼云走也或作𧼲亦作􃶞古今正字從辵􃶞聲)。

嬾媠(上蘭旦反考聲云懶不勤也說文云懈怠也從女賴聲經從心作懶亦通俗字也)。

** 第七卷

熈怡(上喜飢反考聲云熙和也美也爾雅云敬也古今正字從灬􃫧聲也􃫧音以之反經從女作嬉非也下以之反
考聲云怡喜悅也和也爾雅云樂也方言亦喜也文字典說從心台聲也)。

睒摩(上鹽漸反梵語古譯名夜摩欲界中空居天也)。

􃶟芬(上駢蔑反埤蒼云􃶟大香也考聲亦云香皃也或作􃶠亦作𪏺古今正字從𪏰必聲下忿文反鄭箋詩云芬芬
然香也郭注方言芬香和調也說文從艸分聲經從香作馚非也)。

忉利(上音刀從心忉利天在須彌山頂上有三十二天子並朝於帝釋亦名三十三天即天帝釋所治處也)。

** 第八卷

七寶椷(下洽緘反廣雅云椷木篋也說文篋也從木咸聲經作函俗字也)。

憩駕(上褰偈反毛詩傳云憩息也或作愒古今正字從息舌聲經作憩誤也)。

癰疽(下七余反杜注左傳云疽惡瘡也說文云久㿈也從疒且聲且音子余反)。

瘭疾(上匹遙反廣雅云瘭㿈成也埤蒼云亦疽也古今正字從疒票聲票音必消反)。

舐血(上食爾反顧野王云舐以舌取食也說文正作舓從舌易聲經本作䑛俗用字)。

鴿鶵(上甘臘反下仕虞反郭注爾雅云雛謂鳥生而能自食者也說文正作雛從隹芻聲經作鶵俗用字也)。

睫瞤(上音接前無量義經已釋訖下閏倫反說文云瞤目動也從目閏聲)。

噴灑(上普悶反廣雅云吹潠吐物為噴也說文從口賁聲賁音奔)。

惙然(上陟劣反毛詩傳云惙惙心憂也聲類云短氣貌也說文從心叕聲叕音同上)。
一切經音義卷第二十九



一切經音義卷第三十

大唐翻經沙門慧琳補續

  
  * 
佛昇忉利天經二卷　慧琳
道神足變化經四卷　玄應
大樹緊那羅經四卷　慧琳
伅真陀羅所問經二卷　玄應
寶雨經十卷　慧琳
寶雲經七卷　玄應
阿惟越致遮經三卷　玄應
不退法輪經四卷　慧琳
廣博嚴淨經四卷　玄應
不必印經一卷　玄應
入定不定印經一卷　慧琳
持心梵天經四卷
等集眾德三昧經三卷　玄應
集一切福德三昧經三卷　玄應
思益經四卷　玄應
勝思惟梵天經六卷
持人菩薩經四卷　慧琳
持世經四卷　玄應
濟諸方等學經一卷　玄應
大乘方廣總持經一卷　玄應
寶篋經三卷　慧琳
文殊現寶藏經三卷　玄應
大乘同性經二卷　玄應
證契大乘經二卷　慧琳
深密解脫經五卷　慧琳
解深密經五卷
解節經一卷　玄應
相續解脫了義經一卷
緣生經二卷　慧琳
分別緣起法門經二卷
右三十經九十八卷同此卷音。

* 佛昇忉利天為母說法經上卷慧琳音

憒擾(上迴罪反方言憒心煩也說文亂也從心從䝿下饒少反廣雅云擾擾亦亂也考聲也攪也因此煩彼也說
文亦煩也從手夒聲夒音奴刀反經作擾錯也)。

憺怕(上談濫反顧野王云憺謂恬靜也王註楚辭云安也說文從心詹聲下普伯反考聲云怕心安靜也廣雅云靜
也說文無為也從心白聲也)。

垓佛土(上改哀反賈注國語云垓數也許叔重注淮南子云九垓九天也考聲云限極也八垓八極也風俗
通云十千曰万十万曰億十億曰兆十兆曰京十京曰垓言數之極多者也說文從土亥聲者也)。

癡騃(上耻知反埤蒼云癡騃者也說文不慧也從疒疑聲下崖解反考聲云騃人癡皃也蒼頡篇無知也或作􃶡說
文從馬矣聲也)。

𣢑笑(齒之反說文𣢑頓戲笑貌也或作􂗙從欠㞢聲古文之字也經作􂗙亦通)。

** 下卷

棚閣(上白萠反廣雅云棚亦閣也說文棚棧也從木朋聲下岡鄂反蒼頡篇云閣樓閣也廣雅閣食匱也鄭注禮記
云閣者以板為之𢇮食物者也顧野王云重屋複道也從門各聲𢇮音羈綺反食櫃𢇮閣也)。

闌楯(上嬾丹反下脣閏反顧野王云闌楯謂殿上鈎欄也說文闌從門柬聲經從木作欄亦同楯亦從木盾聲盾音
脣准反)。

苑囿(冤遠反蒼頡篇云養牛馬曰囿養禽獸曰苑說文作艸夗聲經作菀亦通下尤救反考聲云養麋鹿曰囿鄭注
周禮云囿亦今之苑也說文云囿有垣也又云養獸曰囿也從口有聲也口音韋也)。

* 道神足無極變化經第一卷玄應

漚和(上阿侯反梵語)。

** 第二卷

裓上(上剛得反考聲云裓衣襟也又作襋音兢憶反字書云亦衣襟也說文云衣領也從衣戒聲也)。

** 第三卷

若龕(下坎含反考聲云龕鑿山壁為坎也說文龍皃也從龍今聲經從合作龕誤也)。

污泥(上烏故反停水處泥也經作洿古文污字也)。

** 第四卷

䃚嶽(上床學反下音岳案䃚嶽者丘墟土也不平皃也經作𡻬非)。

* 大樹緊那羅王所問經第一卷慧琳撰

憕懵(上鄧經反下墨崩反考聲云精神不爽也字書惛昧也經中或作瞪矒亦通有作慳慢非)。

財賄(上在哉反考聲云錢穀匹帛曰財韓康伯注易云財所以資生者也廣雅財貨也文字典說從貝才聲也下灰
猥反尒雅賄亦財也杜注左傳贈送曰賄文字典說二字並從貝形聲字)。

叵我(普我反如醉人據傲侮慢不敬之皃經文有作𡶅峨或作頗峨皆不正也盖亦涉俗之言)。

堪耐(下乃代反玉篇耐能也忍也任也從寸從而聲)。

** 第二卷(無可音訓)

** 第三卷

瓦礫(靈的反說文云礫小石也從石樂聲)。

荊棘(上敬英反考聲云荊木名也顧野王云楚木也所以杖威者也文字典說文從草㓝聲㓝音刑下矜億反郭
注爾雅云棘細葉有朿木也說文似棗叢生有朿木也從二朿朿音雌漬反漬音資次反)。

** 第四卷

酖醉(上荅南反考聲云酖愛酒不已也說文從酉冘聲冘音淫經從身作耽耽嗜也亦通此酖醉二字是第四頭或
有本被傳寫人於第三卷尾寫出從尒時大樹緊那羅王請佛供養向後一十七行半)。

慈鎧(下開代反文字集略云以金革蔽身曰鎧廣雅甲冑鎧也說文云甲也從金豈聲也)。

* 伅真陀羅所問經玄應

伅(豚損反字又作屯徒門反此譯云神人也王名如意生王也)。

虞樂(今作娛同疑區反娛亦樂也廣雅虞安也白虎通曰虞樂言天下之民皆有樂也)。

无請(且領反廣雅請求問也經文作倩書經人筆誤)。

僊僊(薜延反毛詩傳曰僊僊醉舞皃也古文作􃶢長生也亦作仚山居長往也)。

衣裓(𡶩得反顧野王云衣襟也經作􃝜非也)。

􃝝其(此字習誤已久宜作分布二字謂以黃金分布間錯其間也)。

自􃶣(虎胡反考聲云出息也氣出喉有聲也從口􃴅聲)。

般遮旬(梵語施會名也般遮唐云五年或言五箇月)。

** 下卷

四竇(音豆考聲云水道也決也空也經作𤅋俗字也)。

唵錍(烏荅反普迷反)。

和鞮(都奚反)。

蚑多(巨儀反)。

婆(菩何反)。

姐侈(上子野反下充支反)。

印駐(上因胤反下誅屢反為授記也蒼頡篇印信也駐止也謂駐立馬也)。

* 寶雨經十卷慧琳音

** 第一卷

顯授(下酬右反經中作􃶤非也則天朝時偽造字也)。

如鍊(蓮鈿反或作煉鑠也說文冶金也從柬柬音同上從二人也)。

平坦(灘旦反王弼注周易云坦無險阬也廣雅坦平也說文從土旦聲也)。

獷戾(上􃫛猛反案獷者儜惡急躁也說文從犬廣聲躁音竈下梨帝反廣雅云戾恨也謚法不悔前過曰戾不思念
愛曰戾說文曲也從犬出竇下身曲戾也經從心作悷俗字也)。

懷孕(下蠅甑反考聲云孕懷胎也鄭注禮記云孕懷妊子也廣雅云懷㑗也說文從子乃聲㑗音身也)。

株杌(上駐廚反考聲云殺樹之餘杌也韓詩外傳云後橛株前有深坑是也下吾骨反考聲杌椊木短出皃也說文
株木根也從木朱聲杌從木兀)。

頑嚚(上瓦關反考聲云頑愚也左傳云心不則德義之經為頑也廣雅頑鈍也說文從頁元聲下魚巾反考聲云嚚
亦頑愚也左傳云口不道忠信之言曰嚚也尚書云舜父頑母嚚象慠是也蒼頡篇云惡也從􃶥臣聲音側立反也)。

窣堵波(上孫訥反下都魯反梵語佛塔也)。

** 第二卷

手搏(下牓莫反鄭注考功記云搏拍也考聲云搏撮也廣雅云擊也說文從手尃聲尃音摭夫反也)。

醫者(上倚箕反廣雅云醫巫也說文治病功也醫意也醫之為姓然得酒而使藥故醫字從酉是古酒字也周禮古
者巫彭初作醫從巫亦通殹音伊計反)。

眼瞖(伊計反考聲云目中瞖也從目形聲字也)。

倨傲(上居御反下𢾕告反鄭注禮記及杜注左傳皆云倨傲不敬也字書云傲亦倨也尚書云傲慢不友也說文倨
不遜也並從人居𢾕皆聲經文從心作慠非本字也)。

伺求(上司寺反顧野王云伺猶候也鄭注周禮云伺察方言云視也說文從人司聲也)。

炫燿(上玄絹反考聲云炫火明也說文炫燿也從火玄聲下遙照反賈注國語云燿明也說文照也從火翟聲經作
曜亦通也)。

怙恃(上胡古反韓詩外傳云無父何怙無母何恃說文並從心古寺皆聲)。

串習(上關患反爾雅云串亦習也說文為慣字亦作遦者也)。

鑯標(上子廉反廣雅云鑯銳也鄭注禮記云剌也說文從金韱聲經作尖俗字也韱音韱也)。

如鑹(下倉筭反韻略云鑹小矟也考聲云短矛也又云南越謂之敄正作𥎞也)。

憒𠆴(上迴罪反前忉利天為母說法經上卷釋訖下拏効反集訓云人多擾擾也考聲云人諠名也古今正字不靜
也從人市聲會意字)。

耽著(上荅南反孔注尚書云過樂謂之耽韓詩云甚者也賈注國語云耽嗜也或作媅亦作酖說文從耳冘聲冘音
淫作耽亦通)。

羂縛(上癸兗反考聲云以繩捕物也韻英云繫取也索也或作罥文字典說從网絹聲)。

犀角(上洗賚反郭注爾雅云犀似牛猪頭大腹卑脚色黑三角好食棘說文云從牛尾省經作犀俗字也)。

** 第三卷

慶喜(上唧暎反韓詩云慶善也何注公羊傳云賀也毛詩美也說文從心從文古禮以鹿皮為賀故從鹿者也)。

聾瞽(上鹿紅反左傳云耳不聽五聲之和為聾蒼頡篇云耳不聞也說文亦無聞也從耳龍聲下姑午反鄭注周禮
云無目謂之瞽目蔓蔓如鼓皮也有眸子而無見謂之𥈃或謂之盲說文從目鼓聲)。

瘂羊(鵶雅反埤蒼云瘂瘖也考聲云瘂不得言也說文從疒亞聲經作啞音厄非經義也)。

一滴(丁瀝反顧野王云謂歷滴也考聲云水落也說文水欒注也欒謂漏流也或從㒀從水啇聲啇音嫁也)。

嬈亂(上尿鳥反說文嬈戲弄也從女堯聲或作嬲也)。

旋輪(上隨緣反何注公羊傳云旋繞也王注楚辭云旋轉也說文從㫃疋聲㫃音匽疋音雅也)。

載育(宰愛反下融匊反也)。

蚊蜹(上吻分反俗用字也正作蟁說文云蚊齧人飛蟲子也從虫文聲下爇銳反俗蚋字正作蜹說文秦謂之蜹從
虫芮聲)。

** 第四卷

堅𩋸(下額更反左傳云𩋸亦堅也古今正字云從石作硬說文從革㪅聲經作䩕亦通用也)。

赫奕(上亨格反毛詩傳云赫赫顯盛貌也廣雅云明也說文大赤貌也從二赤也奕音亦也)。

** 第五卷

怯懼(上欠劫反杜林注漢書云怯多畏也顧野王云怯畏劣也或作㹤古今正字從心去聲也)。

驚駭(下行騃反廣雅云駭起也蒼頡篇云駭驚也說文從馬亥聲騃音崖解反)。

乞匃(下哥艾反蒼頡篇云匃行乞也求請也說文云從人從亾人亾財物則行乞匃經云作丐非也)。

** 第六卷

駛流(上師利反韻英云駛急速也蒼頡篇云疾也古今正字從馬史聲也)。

盲冥(上陌􃶦反說文盲者目無眸子也從目亾聲或作􃶧經作盲俗字也)。

𤺊嗄(上細賚反郭注方言云𤺊咽病也東齊云聲散曰嘶秦􃶨聲變曰𤺊器破而不殊其音亦謂之𤺊顧野王云悲
聲也說文從疒斯聲或作𧬊嘶經作㽄俗字也下砂詐反考聲云聲破也文字集略云皆聲敗也)。

根鈍(下途頓反蒼頡篇云鈍頑也如淳注史記云頑鈍猶無廉愚也淮南子云識見闇濁也聲類云不利也說文
從金屯聲屯音突敦反也)。

** 第七卷

諛讇(上庾朱反莊子云不擇是非而言謂之諛也蒼頡篇云諛諂佞也說文從言臾聲下勑斂反何休公羊傳云諂
猶佞也鄭注禮記云諂謂傾身以下也莊子云希意道言為諂說文諂諛也從言臽聲也)。

婆羅痆斯(𧹞黠反梵語西國國名也)。

愚憃(下卓降反鄭注周禮云憃愚也生而癡騃童民者也說文云愚也亦作戇戇㤶精神不爽貌也從心舂聲舂
音束鍾反㤶音邈降反)。

瑩拭(上鳥逈反考聲云瑩發器物光也廣雅摩也謂摩珠玉使光明也說文從玉熒聲)。

沮壞(上情與反毛詩傳云沮亦壞也說文從水自聲經作爼爼豆禮器非經義)。

王臣(經作𢘑偽造臣字也)。

筋脈(上謹銀反周禮云醫師以辛養筋禮記云老者不以筋力為禮是也說文肉之力也從肉從竹竹者物之多筋
者也從力力象筋也下麻伯反周禮以鹹養脈說文血理之分行於體中謂之脈從肉從𠂢或作衇亦作􃶩皆正體字𠂢
音普賣反)。

** 第八卷

縫綴(上伏蒙反鄭注周禮云女御裁縫王及王后之服也杜注左傳云縫補合也說文以鍼紩衣也從糸逢聲紩音
祑下追芮反禮記云衣裳綻裂釰針請紩也文字典說綴連也從系叕聲叕音轉劣反紉音人震反綻音文莧反)。

𪚕室(上坎含反道神足經第三卷已釋訖經從合作𪚕非者也)。

躁動(上遭奧反考聲云躁性急也顧野王躁動也賈注國語云躁擾也鄭注論語云不安靜也說文作􃶪字從走喿
聲也經本躁字俗用久也)。

穰䴬(上壤章反考聲云穰禾黍穗餘也說文亦黍䅀也從禾襄聲䅀音良計反下蠅即反考聲云􂌰麥糠也文字集
略云􂌰麥皮也文字典說從麥弋聲弋音翼也)。

貪婪(下羅含反楚辭云愛財曰貪愛食曰婪考聲云婪殘也不謹潔也亦作惏文字典說從女林聲)。

** 第九卷(無字可音)

** 第十卷

惸獨(上葵營反孔注尚書云惸單也謂無兄弟也或作煢文字典說云合從𠔃從子訛)。

* 寶雲經第一卷玄應

頂囟(古文䏤𦞤二形同先進先恣二反說文頭會腦蓋額空也)。

百葉(尸涉反牛膍胵也經作􂞂治輙反說文薄切肉也􂞂非此義也)。

** 第二卷

志逞(丑井反逞極也快也亦疾也說文逞通也方言云自山之東江淮陳楚之間謂快為逞也)。

** 第三卷

鮫魚(今作蛟同音古茅反說文海魚也山海經云漳水多鮫魚郭璞曰𩻶屬也皮有支而堅尾長三四尺末有毒螫
人皮可以飾刀劍也)。

** 第六卷

算擇(桑管反謂簡擇也三蒼算選也)。

穰草(而羊反說文黍䅀治鬼者也經文從草作蘘􂪤荷非此用䅀音良計反)。

* 佛說阿惟越致遮經上卷玄應

㰍疏(力公反廣雅房㰍舍也說文房室曰疏疏亦䆫也)。

** 中卷

吶其(又作訥奴骨反訥遲鈍也說文訥訒難也)。

戰痏(下音又蒼頡篇云疻痏敺傷也惠琳謹案經意波旬愁悴皮膚變黑如人被敺內傷其狀如是玄應言非又書
顫𩑌乖經意也疻音之也)。

** 下卷

𤑏煑(古文憊􃶫二形又作𤏡同扶逼反方言㷶火乾也說文以火乾肉曰㷶經文作烳逋古反火行也非此義者也)。

* 不退轉法輪經第一卷慧琳撰

謦欬(上輕珽反蒼頡篇云謦聲也說文謦亦欬也從言殸聲殸音口莖反經作磬非也下開愛反顧野王云欬亦嗽
也說文氣逆也從欠亥聲也)。

碼碯(上音馬下音惱考聲云似玉有黑文亦云玉也古今正字云碼碯石之次玉者也並從石馬􃫻音同上皆聲經
作馬非也)。

瑕穢(下加反廣雅云瑕亦穢也說文玉赤色也從玉從叚叚亦聲者也)。

懈怠(上皆賣反下徒改反廣雅云懈嬾也鄭注周禮云怠懈慢也說文懈亦怠也二字並從心解台皆聲也)。

** 第二卷(無字可音)

** 第三卷

癵曲(劣袁反聲類云癵病也顧野王云謂病身體拘曲也古今正字從疒臠聲考聲正作癵經文從手作攣攣係論
語云所以拘罪人也非經義疒音女厄反臠音劣袞反)。

驚駭(下行騃反前寶雨經第五卷已釋訖)。

** 第四卷

危脆(下詮銳反考聲云脆促也顧野王云脆猶耎也廣雅云脆弱也說文云脆肉易斷也從肉從絕省聲也)。

細緻(馳智反考聲云緻繒帛密也鄭注禮記云緻亦密也古今正字從系致聲)。

饕餐(上音淊下音䥫杜注左傳云貪財為饕貪食為餮古今正字並從食號􃶬皆聲也)。

胞胎(上飽茅反孔注尚書云包裹也司馬彪注莊子云胞腹內兒衣也兒生裹衣也下他來反廣雅云三月為胎顧
野王云未生在腹為胎說文婦孕三月也從肉台聲)。

法蠃(魯戈反文字典說蝸牛類也說文從虫𣎆聲也經作𧋠非也𣎆音力臥反)。

嬰兒(上益盈反蒼頡篇云女孩曰嬰男孩曰兒釋名初生曰嬰兒𦙄前曰嬰言接之嬰前乳養也鄭注禮記云嬰者
嫛兒也說文從女賏聲賏音同上嫛音伊兮反也)。

芬馥(上芳文反下馮目反韓詩云馥芳也考工記云香氣貌也古今正字從香复聲复音伏也)。

* 廣博嚴淨不退轉法輪經四卷

** 第一卷　第二卷　第三卷(並先不音)

** 第四卷玄應

蹎蹶(上丁賢反下居月反又作𠑘􂷤二形蹎蹶猶頓仆也仆音蒲北反)。

* 不必定入印經玄應

採揀(又作􃶭或作練同力見反埤蒼揀擇也禮記揀擇英㑺是也序文作挾胡頰反挾持非此用也)。

寶窴(古文窴今作填同徒莧反徒堅反廣雅填塞也滿也)。

葋多(其俱反依字尒雅葋一名艼熒艼音他頂反)。

拔身(蒲末反迴也謂拔然迴身也古字通用也)。

* 入定不定印經(序音)慧琳撰

祕賾(陂媚反字書云祕密也鄭箋毛詩云祕神也說文從示必聲經文從禾作秘誤也下仕責反劉瓛注周易云賾
者幽深之極稱也說文從𦣞責聲𦣞音移)。

瓊編(葵營反毛詩傳云瓊玉之美者說文云赤玉也從玉敻聲敻音休逈反下必綿反蒼頡篇云編織也聲類云以
繩次物也說文從系扁聲扁音褊者也)。

牢籠(老刀反方言牢圈也說文閉也養畜生之圈也正從牛從舟省舟之為義取四面匝也或從􃶮古終字下鹿紅
反考聲云籠竹器也莊子云鳩之在籠是也古今正字從竹龍聲也)。

祕躅(下重錄反漢書音義躅跡也說文從足蜀聲也)。

道轔(栗鎮反漢書云轔轢也案轔者轍也跡也或作疄亦作蹸亦作躪古今正字從車粦聲經文作𨏼誤也)。

** 序了後經文

卵㲉(下空角反字書云卵孚㲉也桂苑珠叢云孚㲉鳥卵之外皮也文字典說從卵㲉聲也)。

嗢鉢(上溫骨反梵語西國花名也)。

挑出(上體彫反聲類云挑扶也說文抉謂挑出物也從手兆聲兆從八作兆經作兆俗字者也)。

* 持心梵天所問經第一卷玄應撰

𤳖黨(補單反字林云𤳖部也謂𤳖累也又作般假借)。

** 第三卷

桴筏(又作艀同扶流反謂編木為也小附曰桴大者曰筏也)。

** 第四卷

徯徑(又作蹊同胡鷄反通俗文邪道曰徯步道曰徑經文有作谿徑也)。

未踟(直知反)。

揥隸(勅詣反)。

吚拔(許伊反)。

錍拔(普迷反)。

揭揭(渠謁反)。

暱偈(女乙反)。

* 等集眾德三昧經上卷玄應撰

慷慨(正作忼愾二形苦莽反下苦代反太息也一云壯士不得志也)。

那羅延(晉言鉤鎖力士)。

嚏移(都計反亦言維摩羅移晉言離垢大力士名也)。

觀銓(又作硂同七泉反銓謂銓量輕重也稱謂之銓)。

車釭(又作𨊧同古紅反說文釭謂車轂口䥫也)。

𣧑悖(又作囟同許恭反下古文誖愂二形同蒲沒補􃶯反悖亂也亦逆也)。

功績(今作勣同子歷反聲類云亦功也)。

及遞(又作递􃯹二形同徒禮反謂更易交􃯹也)。

典誥(告到反尒雅誥告也亦謹也所以約謹戒眾也)。

勞來(說文作勑同力代反漢書勞來不怠也約勑也經文作賜𧶘非字體也或作俫非也)。

邀迭(又作徼同古堯反又於遙反邀要也呼召也亦求也下徒結反代也)。

** 中卷

播殖(又作譒簸匊三形同補佐反播種也經文作番非也)。

* 集一切福德經中卷玄應

蠆􃚹(他達反下勒達反廣雅蠆􃚹蚔毒蠍也經文作蛆􃝥非字體也蚳音巨冝反)。

* 思益梵天所問經第四卷玄應

麑隸(音迷)。

梯隸(他計反)。

緹隸(他禮反)。

堙婆(於仁反)。

麴鴩(徒結反)。

提詫(勅嫁反)。

* 勝思惟梵天所問經第六卷玄應

多軼(徒結反)。

摩䶩(竹皆反)。

摩衢(求俱反)。

樗離(勅於反)。

垔婆(於仁反)。

婆系(胡詣反)。

澘婆(所姦反)。

* 持人菩薩經第一卷慧琳撰

憒亂(上迴罪反前寶雨經第二卷已釋訖)。

億垓(上於力反下改哀反已上前佛昇忉利天宮上卷已釋也)。

叡喆(以歲反賈注國語云明叡也廣雅云智也說文深明也從􃰺從目從谷省􃰺音殘下知列反方言云喆智也說
文作悊或作哲字書作哲)。

** 第二卷

闌楯(上嬾單反下脣閏反前佛昇忉利天經下卷已釋)。

痛蛘(羊掌反考聲蛘痛之微也禮記云蛘不敢搔也鄭注孝經云抑搔癢痛說文蛘亦搔也從虫羊聲文字集略或
作癢韻略或作痒與經文同三字並同用)。

疽癩(七余反司馬彪注莊子云浮腫為疽說文㿈也從疒且聲且音苴下來帶反文字集略癩惡病也或作癘也)。

至湊(七候反許重注淮南子云湊競進也說文聚也水上人所會也從水奏聲也)。

** 第三卷

創病(楚霜反禮記云頭有瘡則沐說文云創傷也從刀一一象內會意字也古文作刀象刀入肉也)。

瑕疵(下加反前不退法輪經已釋下自資反孔注尚書云疵病也劉注周易疵亦瑕也說文從疒此聲也)。

憒𠆴(上迴對反下鐃効反又音公外反義亦通)。

麁獷(倉胡反下古猛反)。

永謐(彌必反爾雅謐靜也又慎也說文從言𥁑聲)。

** 第四卷

剖判(普口反蒼頡篇剖析也顧野王剖猶破也杜注左傳中分也說文亦判也從刀咅聲咅音土口反下普半反毛
詩傳曰判分也又破也又散也說文從刀半聲也)。

帛㲲(恬協反案帛㲲西國撚草花絮織以為布其花如柳絮)。

颰陀和羅(盤末反)。

* 持世經第四卷玄應

骨幹(字體作𩩃同古岸反廣雅𩩃謂之肋謂脇骨也𩩃體也亦骸骨也)。

* 濟諸方等學經玄應

彶彶(居及反說文彶彶急行也廣雅彶彶遽也字從彳今皆從水作汲也)。

歔欷(喜居反下虛既反字林涕泣貌也蒼頡篇泣餘聲也亦悲者也)。

* 大乘方廣總持經一卷慧琳撰

無垢焰(閻漸反佛名也)。

涕淚(上體計反周易云齎咨涕洟說文涕鼻液也從水弟聲字書作䶏亦通)。

一滴(丁瀝反前寶雨經第三卷已釋訖)。

羼提(察限反梵語此言忍)。

嫉妒(盡悉反下都故反王逸注楚辭云害賢曰嫉害色曰妒考聲妒謂憎忌也說文並形聲字經作姤非也)。

* 大方廣寶篋經上卷慧琳音

焦然(上精遙反考聲云極乾也傷火也鄭注禮記云焦謂火殠也說文焦謂火所燒也從火焦省聲經文從火作􃶰
音爵甚乖經義也)。

霹靂(上匹驛反下力的反史記云大雷震也文字典說並從雨辟歷皆聲)。

帝釋頂(下丁挺反蒼頡篇云頂顛也廣雅頂上也考聲頂頭上也說文從頁丁聲經作頸非者也)。

漉水筩(上籠谷反顧野王云漉猶瀝也廣雅漉盡也從水鹿聲下徒東反說文筩斷竹也從竹甬聲甬音勇
也)。

齅香(上朽又反說文云以鼻就臭曰齅從鼻臭聲或作嗅古人用也)。

斫𢧵(上章若反考聲云以刃斫也廣雅斫斷也說文從斤石聲下錢節反毛詩傳云𢧵治也說文𢧵亦斷也從戈雀
聲經作截俗字也)。

窄陿(上爭格反埤蒼云窄迫也陿也古今正字窄從穴乍聲經文從辵作迮用別下咸甲反顧野王云陿迫隘不廣
大也說文陿從𨸏匧聲匧音謙叶反)。

** 中卷

角睞(下來代反蒼頡篇云睞謂內視也說文童子不正也從目來聲也)。

𤷄手(倦袁反文字集略云𤷄謂手屈指不展也從疒經從手作捲考聲云用力氣勢非經義誤用也)。

巢窟(上士交反鄭箋詩云鵲之作巢冬至架功至春乃成也鄭注考工記云巢猶高也說文鳥在木上曰巢從木象
形也經作巢俗字也下卩骨反杜注左傳云窟地室也顧野王云冬則居營窟是也聲類云窟兔所伏也說文從穴屈聲
或作𩨳又作堀音同上)。

跛蹇(上波果反下建偃反考聲云跛亦蹇也說文跛行不正也蹇亦跛也並作足波寒皆省聲也)。

欲擯(音鬢司馬彪注莊子云擯猶棄也古今正字從手賓聲經從人作儐考聲云道也助也相也非經義乖也)。

謫罰(張革反毛傳曰謫責也又曰過也杜注左傳曰謫罰也郭注方言謫謂相責怒也說文亦罰也從言啇聲啇
音丁歷反經從辵作讁俗字也)。

師範(取凡字上聲鄭注考工記云範法也說文從車笵省聲玉篇或作軓三字並通經從草作範非也)。

** 下卷

瓦礫(下零的反前大緊那羅王經第三卷已具釋訖也)。

持瓨(下項江反考聲云瓶類也大者受一斗今無大小之制也說文似罃長頸也從瓦工聲或作缸罃音厄耕反)。

* 文殊師利現寶藏經上卷玄應撰

騏驥(渠基反下又作𩥉同居致反說文馬有青驪文似綦也驥千里馬也孫陽所相者赤驥也)。

曲枝(旨移反下又柯也經文作掖誤也)。

** 中卷

蠹虫(丁故反字林木中䖝也穿食人器物者也)。

嬲固(又作𤲶諸經作嬈同奴了反𤲶擾戲弄也𤲶惱也摩登伽經作擾蠱謂厭蠱也經中有作顧非也蠱音古也)。

* 大乘同性經上卷

矛盾(食尹反說文盾𤟢也所以杆身蔽目也𤟢音伏發反)。

澿然(其錦反寒戰極也經文從心作㦗非也)。

崖隴(力蠓反說文天水大坂也)。

** 下卷

垂毦(人至反以毛羽為毦飾若今刀鞘毦也廣雅􃶱毦罽也織毛曰毦)。

弓把(巴雅反單手為把說文把握也持也經文從弓作弝近字)。

* 證契大乘經上卷慧琳撰

遊萃(疾醉反周易云萃猶聚也方言云東齊之間謂萃為聚也毛詩傳萃集也說文從艸卒聲正作萃)。

幢幟(上濁江反考聲云幢亦幡也下尺志反廣雅云幟亦幡也說文並從巾童戠皆聲戠音軄聲類或作􃣔字)。

池沼(昭少反毛詩傳云沼亦池也說文從水召聲)。

拯濟(拯取䒱上聲杜注左傳云極救助也方言云拔也說文從手丞聲經文作極誤也下子細反孔注尚書云濟猶
渡也說文從水齊聲)。

唱唄(薄邁反考聲云僧尼法事也唄唱梵聲也從口也)。

挑與(眺彫反前入定不定印經已釋訖)。

讒搆(床咸反毛詩傳云讒以言毀人也說文讒猶𧮂己從言從􃶲􃶲亦聲也􃶲謂狡兔之駮者也從􂻨從兔㲋音丑
略反下音古候反毛詩箋云構合也杜注左傳云搆會也罪惡也說文從木冓聲冓音鈎)。

關綴(上古還反說文以木橫持戶也從門𢇇聲𢇇音同上𢇇字從𢆶𢆶音幽從丱音古患反經從弁作閞閞音弁下
輟銳反前寶雨經第八卷已釋訖輟音轉劣反也)。

牢固(老刀反前入定不定印經序已釋訖經從穴作窂非也)。

洲㠀(上音周尒雅云水中可居者曰洲小洲曰渚是也今古正字洲謂在河之中從水州聲下刀老反孔注尚書
云海曲謂之島方言海有山可依止曰島說文從山島聲)。

矛矟(上母侯反考聲云酋矛戈類也說文矛長二丈象形字經作牟非經義也誤下音朔廣雅云矟亦矛也古今正
字云矟長八尺也從矛肖聲也)。

鉞斧(袁厥反孔注尚書云鉞以黃金飾斧也顧野王云古者用鉞以殺人也司馬法云周時左杖黃鉞是也說文正
作戉從戈􃯩聲也􃯩音厥經文從金作鉞時用已久)。

𠂤𨸏(上都迴反聲類云𠂤小塊也說文亦小𨸏也象形字經文從土作塠俗字也下浮九反蒼頡篇云山庳而大也
廣雅云丘無石曰𨸏說文亦云大陸曰𨸏山無石也象形經文作阜俗字也庳音婢考聲云庳下也)。

林藪(蘇口反鄭注周禮云澤無水曰藪也說文大澤也又云九州之藪也從艸數聲也)。

瘂者(鵶雅反前寶雨第三卷已釋訖)。

靺羯頗梨(上晚發反下建列反蕃語寶名也)。

炫麗(玄絹反前寶雨經第一卷已釋訖)。

耳璫(黨郎反埤蒼云璫充耳也釋名穿耳施珠曰璫古今正字從玉當聲)。

無垠(五根反考聲云垠涯畔也宋忠注太玄經云垠咢也說文垠地圻也從土艮聲圻音昔也)。

** 下卷

闌拏(落寒反梵語也)。

馨馥(上香經反說文馨香之遠聞也從香殸聲殸音口莖反下馮福反前不退法輪經第四卷已釋訖)。

髀脛(上蒲米反說文髀股外也從骨卑聲或作䯗經作䏶俗字也下形定反孔注論語云脛脚脛也顧野王云脛謂
腓膓前骨是說文脛亦胻也從肉巠聲巠音工冷反腓音􃫩胻音鶴昂反又音杏也)。

攢茂(徂鸞反鄭注禮記云攢猶聚也蒼頡篇亦聚也說文云攢謂藂生也從木贊聲也)。

* 深密解脫經(序音)慧琳音

馭宇(魚據反孔注尚書云御治也鄭注禮記云御猶主也說文從馬又聲馭是古文字今或作御從彳卸聲卸音昔
夜反也)。

德懋(莫侯反鄭注尒雅云懋謂自勉強也尚書云懋昭大德是也文字典說從心楙聲楙音其候反)。

該洞(上改來反賈注國語云該備也方言咸也說文以兼備之也從言亥聲下同貢反顧野王云洞謂深𨗉之皃也
說文從水同聲)。

蕤賓(􂒚佳反白虎通云五月律謂之蕤賓文字典說從艸蕤亦聲經作􃶳俗字)。

緇俗(滓師反毛詩傳云緇黑色也考工記染羽七人為緇案緇俗者即僧眾也俗士也古今正字從糸從􃶴􃶴亦
聲經作𦃠非也)。

** 深密解脫經五卷慧琳撰

** 第一卷　第二卷(並無字可音)

** 第三卷

觀詧(音察亦同用聲類云詧審也明也知也文字典說從言從祭省聲也)。

憒𠆴(上迴外反下拏効反前佛昇忉利天經上卷已釋訖)。

憙𠆴(上禧紀反考聲喜好也心所悅也說文云亦悅也從心喜聲)。

細楔(仙枻反說文云楔開物具也從木契聲也)。

** 第四卷(無字可音)

** 第五卷

鍊治(上蓮細反或作煉前寶雨經第一卷已釋訖下雉離反考聲云治理也修故也顧野王云治謂修理也文字典
說從水台聲)。

* 解深密經五卷第一玄應

蠹羅綿(上當固反或作妒羅綿舊言兜羅綿皆一也)。

䬫餬(徒奚反下戶孤反謂酥酪之精醇者通俗文酥酪謂之䬫餬是也)。

** 第二卷

大青(梵言摩訶泥羅亦是天帝所用莊嚴寶也)。

末羅羯多(莫鉢反亦言磨羅伽多緣色寶也大論云出金翅鳥口邊能辟諸毒也)。

毘溼縛藥(此云有種種功能藥)。

婆羅痆斯(拏黠反舊言波羅柰或作波羅奈斯又作波羅奈寫皆一也)。

** 第五卷

誕生(達坦反詩云誕彌厥月傳曰誕大也)。

* 解節經一卷玄應撰

傷佉(經中或作蠰佉又作儴佉正言勝佉此譯云貝)。

辛辢(力達反通俗文辛甚曰辢經文作剌非體)。

* 相續解脫地波羅蜜了義經一卷慧琳撰

睎望(上欣衣反方言云睎盻也廣雅云睎視也說文睎亦望也從目希聲盻音批戾反經從心作悕非也)。

羸劣(上累危反杜注左傳云羸弱也賈注國語病也許注淮南子云羸亦劣也說文亦瘦也從羊𣎆聲𣎆力戈反)。

壑空(上訶各反顧野王云壑谿谷也郭注爾雅云壑坑塹丘墟耳說文壑溝也或作叡從土叡叡亦聲經作壑俗字
也)。

膚過(上甫孚反孝經云身體髮膚受之父母是也鄭注儀禮云膚負草之肉也說文膚皮也或作肤從肉盧省聲
經作膚俗也)。

* 緣生經兩卷(經序)慧琳撰

詮窮(上七宣反考聲云詮敘也證也淮南子云詮言者所以譬類人事與相解喻治亂之體也說文云具說事理也
從言全聲經序從艸作荃香草名也與經義不同也)。

稻稈(下干旱反考聲云禾黍莖也杜注左傳云稈秉把也稈槀也廣雅稻穰謂之稈也說文從禾旱聲從艸作芉非
也)。

彥琮(下粗宗反僧名也白虎通云琮言聚也說文從王宗也)。

** 緣生經上卷

一髆(䧛莫反字林云髆胛也說文肩胛也從骨從博省聲經多從月作膊非也胛音甲也)。

上氣喘(川兗反桂苑珠藂云人之氣息也謂之喘也說文疾息也從口耑聲耑音端也)。

** 下卷(無字可音)

* 分別緣起初法門經上卷慧琳撰

僂曲(力矩反廣雅云僂曲也杜注左傳云僂傴也說文云尫也從人從婁聲尫烏黃反)。

** 下卷

戰掉(下條尿反考聲云掉動也賈注國語掉搖也說文從手卓聲)。
一切經音義卷第三十


一切經音義卷第三十一

翻經沙門慧琳撰

  
  * 
楞伽阿跋多羅寶經四卷　慧琳
入楞伽經十卷　玄應
大乘入楞伽經七卷　慧琳
菩薩神通境界經三卷
大薩遮尼乾子經七卷　慧琳
密嚴經三卷　慧琳
後譯密嚴經三卷　慧琳
首楞嚴三昧經三卷　慧琳
觀普賢行經一卷　慧琳
諸法無行經二卷　慧琳
諸法本無經三卷　慧琳
無極寶三昧經一卷　慧琳
慧印三昧經一卷　慧琳
如來智印經一卷　慧琳
寶如來三昧經二卷　慧琳
大灌頂經十二卷　玄應慧琳再修
右十六經六十三卷同此卷音。

* 楞伽阿跋多羅寶經第一卷
玄應撰慧琳又添

楞伽(山名也梵語正言䮚迦寶名也䮚音勒鄧反阿跋多羅此云人謂入此山中而說此經也)。

海濱(下必民反字林濱水崖也)。

錯繪(胡對反論語云繪事後素鄭玄曰繪畫也集五彩曰繪經從貴說文織絲餘也或音櫃非經義云也)。

瞪矚(宅耕反通俗文云直視曰瞪)。

** 第二卷沙門慧琳添

免􃶵(上土固反說文云獸也象踞後點象其尾也象形字也兔頭與􂻨頭同故從􂻨省也)。

龜毛(愧逵反字統曰龜水介蟲也外骨而肉內也從它龜頭與它頭同天地之性也廣􃱜無雄龜鼈之類以它為雄
左象其足右象背文頭尾象形)。

蚊蜹(上勿分反俗字也正從䖵作蟁說文云囓人飛蟲子也下蕤銳反國語蜹蛾蜂蠆皆能害人也顧野王曰今有
蟲蜹善囓人俗謂之含毒此即蟲也)。

** 第三卷(無字音訓)

** 第四卷玄應

譚婆(徒南反今借為談紺反謂西國食狗肉人也)。

* 入楞伽經
** 第一卷
第二卷玄應(先不音訓)

** 第三卷

樚櫨(又作𨏔轤二形同力木反又力胡反即今用之汲水者也)。

因榍(又作楔同先結反江南言櫼子林反楔通語也)。

** 第四卷

打摑(書或作馘同古麥反此亦假借耳)。

** 第五第六第七玄應(先不音)

** 第八卷

韭􃶶(又作薤同諧戒反說文菜也葉似韭)。

罝罟(古文罝罝二形同子邪反尒雅免罟謂之𦊨注云𦊨遮也遮取兔也罟音古繩網也)。

機發(說文射發機音機發之機也經文作䚨收繳具也)。

屍陀林(正言尸多婆那此名寒林其林幽𨗉而寒因以名也在王舍城側陀者多也死人多迸其中今總指
棄屍之處名屍陀林者取彼名)。

** 第九卷

􂸚𦿆(力盎反下徒盎反埤蒼毒草也經文作蓎非體也)。

珂乳(枯何反螺屬也潔白如雪經文作䯊軻二形非也)。

** 第十卷(先不音訓)

* 大乘入楞伽經七卷翻譯沙門慧琳音

** 經序長安四年天后御製

楞伽(上勒登反俗字也正作棱從木夌聲或作槾為是梵語不求字訓正梵音云䮚迦山名也勒鄧反去聲並上聲
字也此亦寶名也此山多饒此寶故以為名在南海中師子國西南隅海島大山也)。

妙鍵(乾偃反上聲字也鄭注周禮云鍵壯也方言自關而東陳楚之間謂鑰為鍵考聲云車鎋也說文鍵鉉也從金
建聲也)。

混假名(魂穩反上聲字也考聲云水流大皃也集訓云混沌氣象未分也古今正字從水昆聲也)。

多舛(啜兖反集訓云舛剝也雜也韻詮云不齊也說文對臥相背也從夕從􂜝又音春刃反亦通啜音川劣反又音
衰􂜝音苦兀反)。

潁水(營炅反漢書云潁水出潁川陽城縣陽乾山至下蔡入淮水也豫州浸川也炅音癸井反潁字從水頃聲)。

于闐(田練反胡語國名也屬龜茲國地乳即安西之西南二千餘里亦名地乳國也)。

齊馥(音伏考聲云香氣皃也形聲字也)。

奧賾(上烏告反又音於六反訓義並同廣雅奧藏也郭注方言室中隱奧處也說文云究也室之西南隅也字統從
宀􃶷聲也􃶷音弓六反下從廾音拱上從古文六字也宀音綿從米作奧者非也下柴革反考聲賾深也集訓云深含也
易曰聖人有以見天地之至賾劉瓛曰頤者幽深之極稱也古今正字從𦣞責聲說文字林並闕𦣞音以之反)。

菲薄(上孚尾反郭注方言云菲謂微薄也形聲字也下傍莫反考聲云不厚也古今正字從草從水從博省聲)。

媿恧(上鬼位反杜注左傳云媿慙也博雅媿耻也說文從女鬼聲或從心作愧下女六反方言恧慚也山之東西自
愧曰恧小尒雅云心愧為恧說文亦慚也從心而聲也)。

** 大乘入楞伽經卷第一(于闐三藏實叉難陀奉詔譯翻經沙門慧琳音)

咄吒迦音(上都骨反吒嘲革反迦薑佉反梵語不求字義唐云喜悅之音也經作都咤迦不切當故改字
音之)。

迴眄(眠遍反韻英云斜視也說文目偏合也從目丐聲丐音沔上聲字也)。

髀脇(上鼙米反前卷契大乘經下卷音義中已釋下杴業反考聲脇肋也說文􃶸兩傍也從肉劦聲也或作脅亦同
劦音叶從三力經三刀非正字也肋音勒也)。

如虹拕暉(上音紅字書云虹螮蝀也拕音他左反上聲字也如木臥皃也考聲曳也又平聲又通湯何反
集訓云曳挽也見有拕曳之語從手它聲從水者誤也)。

遞相(提禮反郭注尒雅云遞謂更易也說文從辵遞聲虒音天伊反經文作递或作遆俗字也)。

幰葢(軒偃反釋名云車幰所以禦熱也考聲云車葢也顧野王云今謂布􂳷張車上為幰也說文從巾憲聲也)。

􃶹樹(鄧能反考聲云蔓莚之類吳越謂之藤藤有數種從草從舟從􃭬從水􃭬音卷也)。

􂌴麥(虢猛反考聲云大麥也俗亦呼青稞為𪍿麥字從麥從穬省聲也經從禾作穬穀也非此義也)。

臆度(鷹力反說文臆匈骨也從肉意聲古文正作肊從肉從乙會意字也)。

** 第二卷

􃳰流(袍冐反考聲云􃳰者猝雨水流也說文從水􃫷聲也􃫷字從日從出從廾廾音拱從􃫸􃫸音滔從米者誤也)。

溟壑(上覔瓶反司馬彪注莊子云溟謂南北極也去日月遠故以溟為名也說文從水冥聲下呵各反前相續解脫
經已釋訖也)。

慣習(關患反文字典說慣習也左氏傳曰譬如射御慣則能獲禽獸從心貫聲)。

分析(星績反聲類云析劈也孔注尚書云析亦分也說文破木也從木從斤或從斤作析亦通經文從手作折誤也)。

躁動(遭奧反前寶雨經第八卷釋訖說文從走作趮也)。

縷㲲(綠主反說文縷線也從糸婁聲婁音樓下恬協反前持人菩薩經第四卷已釋訖也)。

** 第三卷

脣腭(五各反考聲腭齗也經文作齶俗字也說文谷口上河也從口上象其文理也)。

因楔(先節反深密解脫經第三卷已釋訖經作榍門閫也非此義也)。

詹蔔(上之廉反下明北反西國香名也經詹字從竹作簷簷謂簷楹也非此義也)。

謦欬(上輕挺反下開愛反前卷音義不退轉法輪經第一卷中已具釋訖也)。

不瞬(輸閏反說文瞬目開闔數搖也正作瞚從目寅聲也)。

** 第四卷

鸚鵡(上厄耕反下音武山海經曰黃山有鳥其狀如鴞青羽赤喙人舌能言名曰鸚鵡郭注云今鸚鵡舌似小兒舌
脚指前後各兩爪扶南外出毛羽五色者亦有純白者白者稍大如鷹禮記曰鸚鵡能言不離飛鳥是也說文二字皆從
鳥嬰武亦聲或作䳇也)。

在礦(古猛反字書正作鉗廣雅云䥫璞謂之礦也說文銅䥫璞也或從石黃聲經作鑛亦通也)。

蠶繭(上雜含反說文蠶吐絲蟲也從䖵朁聲替音七感反下堅典反說文蠶衣也從糸從虫芇聲芇音眠象蛾兩角
相當也經文作蠒俗字也古文作絸也䖵音昆也)。

** 第五卷

釋揭羅(建謁反梵語諸天名也)。

擾亂(而沼反說文擾煩也從手從夒經從憂作櫌非也夒音奴刀反)。

羼提(察莧反梵語唐云忍辱也)。

** 第六卷

雕鷲(上鳥寮反下酋袖反郭注穆天子傳云雕食麞鹿鳥也郭注山海經云鷲亦雕也師曠曰南方有鳥名曰羌鷲
黃頭赤目五色皆備也說文鷙鳥黑色多子也雕亦鷙鳥類也從周聲也鷲字從鳥就聲鷙音至)。

籠檻(祿紅反前入定不定印經序音中已釋訖下咸黯反王逸注楚辭云檻櫃車也牢檻也說文檻圈也亦籠也從
木監聲經從手誤也)。

稠胞(上直流反下白茅反案稠胞者皆謂在母腹蔭中也經作脃音七銳反非經義稠字說文從禾周聲也)。

瘡竅(啟叫反鄭注禮記云竅孔也說文從穴敫聲敫音經鷁反)。

** 第七卷

昏墊(點念反孔注尚書云下民昏墊墊溺也杜注左傳云墊羸困也說文下也從土執聲)。

駝驢(上唐河反郭注山海經云𩧐駝也日行三百里負千斤周書王會正以𩧐駝為獻顧野王云有肉鞌能負重善
遠行北方饒之蕃畜也說文從馬它聲𩧐音湯洛反經作駝俗字也)。

剎膩迦(上音察正作擦中尼致反梵語也)。

􃭧鼓(上魯戈反前不退轉法輪經第四卷已釋訖下姑戶反說文從豈從支經文從皮作皷非也豈音朱樹反支音
之正支字也)。

羯磨(建列反梵語也)。

擯棄(上音鬢司馬注莊子云擯亦棄也說文從手賓聲下詰利反說文正作棄訓云損也從廾華從㐬籕文作
棄廾音拱華音半安反㐬音土忽反經文從云作弃古字也)。

迦旃延(上音加中之然反梵語也)。

憍拉婆(上音驕次藍合反梵語也)。

毱多(弓六反正作匊梵語)。

次篾(眠結反梵語也)。

抨酪(普萌反下音洛)。

鵂鶹(上音休下音𤲢文字典說云鵂鶹怪鴟也並從鳥休𤲢皆聲也)。

孔隙(卿逆反顧野王云隙猶穿穴也廣雅裂也史記云若白駒之過隙也說文壁際孔也從𨸏從𡭽􃠒亦聲􃠒音
同上從二小從白經從巢作隟非也)。

* 菩薩行方便境界神通變化經三卷

(右此經即是宋朝時前譯薩遮尼乾子經並無難字可音訓)。

* 大薩遮尼乾子經卷第一

犛牛(夘包及亦曰毛牛山海經云潘侯之山有獸狀如牛而四節生毛名曰犛牛郭璞曰背膝及胡尾皆有長毛出
西南夷也)。

** 第二卷

斸斫(上家錄反钁􃶺也經文作琢音卓義亦通用下章若反斤斧斫也前已具釋也)。

射師(虵夜反周禮云六藝三日五射說文云弓弩發於身而中於遠從身從矢作䠶會意字也古文從寸寸法度也
又音石)。

橋梁(上巨驕反渡水梁也從木喬聲喬字上從夭也)。

蜂㭰(醉髓反說文下從朿朿音此恣反)。

唱嘯(音笑長嘯也卷舌於喉中吹之聲如鸞鳳也)。

椎鍾(直追反或作槌俗字也字從木從隹假借字也)。

機發(藩鞿反考聲云動也去也開也明也起也舉也經從角作醱非也)。

琢石火(上音卓毛詩傳曰治玉曰琢從玉豖聲豖音丑錄反)。

** 第三卷

谿谷(上啟奚反郭注尒雅云水注川也說文云山瀆無所通者曰谿從谷奚聲經從山作嵠或從水並非)。

貓貍(上夘包反顧野王云似虎而小人家所畜養獸也用令捕鼠者下里知反顧野王云似虎而小貓之類野獸
好偷人家鷄食之說文伏獸也晝伏而夜行貓貍二字並從豸形聲字也)。

鷹鷂(上億矜反鄭箋毛詩云鷙鳥也顧野王云即爽鳩也形聲字下遙要反顧野王云似鷹而小說文亦鷙鳥也從
鳥䍃聲也)。

鞾等(吁和反或從化作靴二字並從革皆俗用字也說文作屩從履省和聲也亦轉注字也)。

枷鎻(上音加下桑果反前音義已重重訓釋也)。

遞共(上提禮反上聲字或作递代也迭也從虎從辵𠂆聲也𠂆音系也)。

覘伺(上諂劒反又考聲云覘者即候視也或作䀡竊視也春秋傳曰公使覘之信也從見占聲也下音四也)。

㪷稱(上當苟反下尺證反)。

釣䠶(上雕叫反考聲云釣也懸也引也或作魡)。

訴諸鬼神(上音素考聲陳理也論語譖也或作𧪜愬說文告也從言𠩋聲也𠩋音尺)。

窳墯(上逾主反考聲云窳懶也如瓜繫於蔓故從二瓜如人在深室懶而不出會意字也)。

攄蒲(上勅猪反考聲云攄舒也廣雅云張也司馬相如封禪文攄散也文字典說從手慮聲下步謨反案櫖蒲者博
弈賭戱也經從雩作摴非也)。

棊博(上音其博物志日舜造圍棊而丹朱善圍棊孔子曰不有博弈者乎為之猶賢乎案彈棊始自魏宮文帝好之
每用手巾拂之無不中者下謗莫反六博也從十)。

貳物(湯得反從人借便錢物曰貳從貝弋聲也弋音翼也)。

蟲螟(上逐融反說文云有足謂之蟲無足曰豸從三虫經作虫非也下覔瓶反毛詩傳曰食苗心曰螟郭璞云螟𧖜
有子即桑蟲也蜾蠃附之變為細𦝫蜂也)。

水澇(勞到反考聲云水澇侵苗也字書云多雨水損田苗曰淹澇也)。

水㵱(疋遙反㵱浮也)。

** 第四卷

鞭打(上必綿反考聲云擊也馬策也)。

根栽(下宰來反韻集云栽植也殺樹餘􃶻也􃶻音我葛反)。

澡漱(搜皺反與瘦同音考聲云以水盪口曰漱又音桑奏反非也皺音莊瘦反)。

纖長(星閻反說文微細也從糸籤聲也籤音同上經從木作櫼非也)。

銅鐷(下音葉以熟銅打作鐷經文單作葉亦通也)。

老皺(莊瘦反考聲云皺皮聚也作皺俗字也)。

窊曲(烏瓜反廣雅窊下也或作窪俗字也)。

熠燿(上音習又以立反下音曜埤蒼云燿燿如電如熒光彩玄黃也毛詩傳曰鮮明也)。

** 第五卷第六卷第七卷
(右三卷並無字可音)

* 大乘密嚴經序慧琳撰

裝褾(下驃眇反考聲云褾袖端也今古正字從衣票聲經作縹非也票音褾遙反)。

** 大乘密嚴經卷第一

竅隙(上啟叫反周禮疾醫兩之以九竅之變鄭玄云陽竅七陰竅二太玄經九竅一六為前為耳二七為目二八為
鼻為後又云竅孔也說文空也從穴敫聲)。

如蜺(下藝𠔃反王注楚詞云霓雲之有色似龍者也郭注尒雅云霓曰雌虹也漢書音義云虹出盛者為雄雄為虹
闇者曰雌雌曰霓各有兩名也說文霓屈虹也青赤或白色陰氣也從虫蜺聲或作霓也)。

冕𦨕(上眉辨反鄭注周禮云六服同冕首飾尊也世本云黃帝作冕考聲云冕冠也說文從曰免聲曰音毛報反)。

菡𧂄(上含感反下覃感反說文菡𧂄芙蕖花也未發曰芙蓉已發曰菡𧂄也二字並從艸函閻皆聲也經作菡非也)。

纍紲(上律追反正體字杜注左傳云纍繫也孔注論語云纍黑索也說文大索也從糸畾聲畾音壘經縱糸從累作
縲縲紘也非經義也下先節反顧野王云凡所以繫制畜性者紲也孔注論語云紲攣也王注楚辭紲繫也廣雅索也說
文從糸世聲也)。

蛛蝥(上駐逾反下母侯反尒雅云蜘蛛蛛蝥也郭注云拙蝥也方言自關而西秦晉之間謂蜘蛛或為蝥也韻英云
網蟲也說文云正作鼄從黽朱聲經作蛛俗字也蝥從蟲從敄省聲也)。

** 第二卷

挻埴(上設氈反許注淮南子云挻抑也桂苑珠藂抑土為器曰挻如淳注漢書挻擊也宋忠注太玄經梴和也文字
典說文從手延聲從土作埏者非正字也下時力反許慎注淮南子云埴土也孔注尚書云黏土曰埴釋名埴膩土
也如脂之膩也說文從土直聲)。

伶人(上力丁反賈注國語云伶司樂之官也鄭注毛詩序云伶氏世掌樂官而善焉故後世多號樂官為伶人也說
文從人令聲也)。

匏水(上鮑茅反鄭注周禮云匏笙也說文云匏瓠也從包從夸夸亦聲也夸音苦爪反也)。

頡頏(上賢結反下鶴浪反毛詩傳云飛上下曰頡頏飛下曰頏考聲云乍高乍下也古今正字並從頁吉亢聲亢音
𡶩)。

亟往(矜力反毛詩傳曰亟急也文字典說從人從口從手從二二謂天地也人生天地之間口手最急會意字也)。

精粹(下雖翠反周易云純粹精也王注楚辭云粹精粹也廣雅云純粹不雜也說文義同從米卒聲)。

馳騖(下無付反郭注穆天子傳云騖駈也顧野王云騖疾馳也楚辭云忽馳騖以追逐是也廣雅云騖奔也說文從
馬敄聲敄音武也)。

能濡(下乳朱反毛詩傳云濡漬也又潤澤也說文從水需聲需音須)。

能燥(下騷早反周易云水流濕火就燥也說文乾也從火喿聲喿音同上也)。

臏陀(上音牝梵語山名也亦名頻陀山也)。

螫物(上舒亦反說文虫行毒也從虫赦聲經作􃶼俗字也)。

龜鼃(上愧逵反下獲瓜反考聲云鼃水蟲也即螻蟈也說文蝦蟆也從黽圭聲或作蛙黽音猛也)。

** 第三卷

牝鹿(頻泯反泯音蜜牝反廣雅云牝雌也說文畜母也從牛匕聲匕音妣)。

牡鹿(矛厚反毛詩傳曰飛曰雄雌走曰牝牡顧野王云飛鳥亦有牝牡之稱也說文牡畜父也從牛土聲)。

人杌(吾骨反前寶雨經第一卷已具釋訖也)。

所嬈(下奴鳥反前寶雨經第三卷已具釋訖)。

枹􃶽(上音孚顧野王云枹擊鼓椎也說文擊鼓柄也從木包聲經從手作桴音夫論語云乘桴於海也非經義也)。

雲蜺(下藝𠔃反上卷釋訖)。

熊羆(上音雄說文云獸也似豕山居冬蟄從能從灬灬音漂下彼麋反郭注尒雅云似熊而頭高脚長猛憨多力能
柭木關西呼為猳熊也說文如熊黃白色從罷從熊省聲也猳音加憨音呼藍反)。

旋嵐(下拉躭友大猛風也)。

麁獷(虢猛反前寶雨經第六卷已釋訖)。

毘嵐弭儋(上彌止反下都含反梵語亦梵聲也)。

* 新翻密嚴經三卷(大興善寺三藏不空奉詔譯)慧琳撰

** 音經序代宗皇帝製

啟迪(下徒歷反孔注尚書云迪蹈也言信蹈行古人之德也又云迪教導也方言迪正也東徐青齊之間相正謂之
迪也說文從由辵聲)。

聾瞽(下姑午反鄭注周禮云無目謂之瞽目不開蔓蔓如瞽皮也有眸子而無見謂之􃶾有目無眸子謂之瞍
或謂之盲也說文從目瞽聲)。

盈𡙇(下犬悅反蒼頡篇云􃶿虧也說文從垂夬聲或作缺)。

鱗介(栗珍反鄭注周禮云鱗謂魚龍之屬也說文鱗者魚龍甲也從魚粦聲粦音恡經文從鹿作麟是瑞獸也非經
義傳寫誤也下皆械反鄭注周禮云龜鼈之屬水居陸產者也說文從八從人)。

矤訛(上申忍反孔注尚書云矤況也郭注尒雅云相譬況也聲類詞之所之也說文亦況也詞也從矢從引省聲今
作矧俗字下五和反孔注尚書云訛化也毛詩箋云偽也韓詩云訛言也郭注尒雅世以𡝩言為訛是也古今正字從言
化聲或為譌字)。

舟楫(尖葉反孔注尚書云若渡大水待舟楫也毛詩傳楫所以櫂船也周易剡水為楫也說文從木咠聲咠音七入
反櫂音直効反序從戢作檝亦通用也)。

在握(下烏角反說文握持也從手屋聲)。

帆飛(上音凡釋名云帆船幔也或作颿亦作颿從巾)。

兩方(上良掌反廣雅云兩二也所謂三藏解唐言及梵音兩國之語也說文從㒳平分㒳亦聲序作兩非也)。

窺鑒(上丘規反說文窺小視也或作闚從穴䂓聲也)。

柳杭(上留久反下康浪反人姓名也)。

簡牘(上間限反古之竹簡也顧野王云簡所用以寫書記事者也說文簡牒也從竹間聲下同鹿反韓詩云執筆操
牘也文字典說云方版為牘大事書之於策小事簡牘而已說文版也從片賣聲)。

遒麗(上就由反考聲遒盡也說文亦作逎從辵酉聲下禮帝反廣雅云麗好也考聲云麗美也說文從鹿􃷀聲􃷀音
同上古文作丽字也)。

祕賾(崢貴反)。

布濩(下胡􃆵反劉良注吳都賦云布濩流布也博雅云遍滿也古今正字從水蒦聲蒦音烏獲反亦從音作頀者也)。

課抒(上科臥反陸機云課課虛無以責有字書云並制責功也說文從言果聲下常呂反桂苑珠藂云抒挹也字書
云解也斲削也說文云挹酌取物也從我予聲經序從木作杼誤也)。

** 經第一卷

烝涌(上職繩反顧野王云謂氣烝出也說文火氣上行也從火烝聲經文從草作蒸尒雅云蒸猶祭也非經義下容
聳反劉兆注公羊傳云涌騰也顧野王云謂水騰涌也淮南子云萬物之至騰涌也說文從水甬聲甬音同上或作湧)。

蟠龍(上音盤方言云未昇天龍謂之蟠龍也廣雅云蟠曲也顧野王云蟠紆迴轉也說文從虫番番亦聲也)。

勃如(上盆沒反郭注尒雅云勃然作色皃也顧野王云勃暴盛也廣雅變色勃勃然說文從力孛聲音同上經從火
作㶿)。

金礦(下古猛反亦作􃷁)。

融鍊(下蓮殿反桂苑珠叢云鍊鑄金使精也說文鍊冶金也從金柬聲或作煉)。

兜率(上都鈎反梵云覩史多此云知足天也經中作兜率古亦兜術皆訛略字也)。

執柁(下駝左反釋名云船尾曰柁在後見柁曳也正船不使船柁戾也柁音陀佐反字文典說云船後正舡木也
從木它聲經從手作拕誤也)。

四吠陀(梵語也此譯云明論謂壽祀平術名四吠陀古亦云圍陀一也)。

牽拽(上挈賢反鄭注周禮云人居前曰牽顧野王云牽亦引也說文引前也從牛象牛之縻玄聲也經從去作牽非
也下餘制反拽本作曳顧野王云曳猶牽也廣雅云曳引也說文從申厂厂亦聲經作拽考聲音延屑反借音字也字書
並無今從曳挈音牽結反縻音美悲反)。

喘懼(川耎反說文喘疾息也從口耑聲耑音端也)。

葦荻(上韋鬼反下音狄毛詩傳云葭為葦也郭注尒雅云葦亦葭蘆也許叔重注淮南子云荻亦雚也鄭注儀禮云
雚亦細葦也說文並從草韋狄皆聲或作藡古荻字雚音活官反)。

吸鐵(上歆急反毛詩傳曰吸猶𢎢也說文從口及聲𢎢音引也)。

煖觸(上奴管反尒雅云煖􃷂也賈注國語云煖溫也說文正作煗從火耎聲經作煖音奴管反俗作暖)。

𦫀躍(下陽削反顧野王云躍謂跳距也杜注左傳距躍超也廣雅躍上進也說文從足翟聲也)。

秋􃷃(上七修反經作鞦俗字下淺仙反正體字經作遷俗字通用前譯為走索者是)。

綺麗(上欺倚反說文云綺有文繒也從糸奇聲下犂帝反也)。

瞻蔔(上之簾反下明墨反案瞻蔔者香草名也)。

清羸(下力追反案清羸者如苦行仙人形也)。

蒭摩衣(上測俱反梵語正言菆摩菆音鄒唐云麻衣也)。

軒宇(上憲言反楚辭云高堂𨗉宇檻層軒王注云軒樓板也韋昭注漢書軒檻上板也說文從車干聲也)。

見薪(下信津反鄭注周禮云木曰薪草曰蒸又注禮記云大者謂之薪小者合朿謂之柴說文從艸新聲也)。

膏主(上槀熬反鄭注禮記云腥豕膏也又羶羊脂也膏凝者曰脂也說文從肉高聲下朱乳反亦通去聲考聲云主
鐙心也集訓云鐙內布也說文鐙中火主也象形從丶聲丶音誅縷反經從火作炷亦通用)。

遊憩(下丘利反毛詩傳曰憩息也蒼頡篇止息也古今正字從息舌聲或作厩亦作愒也)。

伶俜(上力丁反下劈冥反考聲云伶俜單弱皃行無力也案伶俜聯翩孤獨皃並從人令甹皆聲經從足作跉􂮙與
義不同也)。

舶上(上彭陌反廣雅云舶舟也埤蒼云海中大舡也古今正字從舟白聲也)。

沿𣶮(上悅全反下蘇祚反孔注尚書云順流而下曰沿毛詩傳曰逆流而上曰𣶮洄說文𣶮水欲下違而上也二字
竝從水􃷄𠩋皆聲𠩋音尺􃷄音夷耎反)。

纍紲(上律追反下先列反義已釋大乘密嚴經第一卷中)。

** 第二卷

瑜祁(上庾須反下佶伊反梵語觀行入定相應者也經作祇誤也)。

刼比羅(梵語云矩吠囉舊云俱鞞羅天名也)。

因陀羅(梵語帝釋天名也)。

圍陀(梵語亦云吠馱)。

亟往(上兢力反亟急也人生天地之間於口手最急說文從二從人口手會意字也)。

鉛錫(上悅全反下星積反說文鉛青金也錫銀鉛之間也並從金􃷄易皆聲􃷄音兗)。

蓊蔚(上屋董反下惲勿反司馬相如云二三十眾樹之蓊蔚也顧野王云亦草木盛皃也古今正字並從草翁尉聲
經作欝誤也非經義也)。

寤後(上吳故反毛詩傳曰寤覺也說文云從㝱省吾聲覺音交効反經從穴作窹非)。

風痰(下噉甘反考聲云鬲中水病也文字集略云胷上液也從疒炎聲疒音女厄反)。

能濡(下乳朱反毛詩曰濡漬也又云潤澤也考聲云溼也說文從水需聲需音須也)。

有瞖(壹計反韻略云瞖目障也考聲云目中瞖也經作翳翳掩蔽云與義不同也)。

著親(上長略反經作著誤反)。

蝡動(上瞤尹反考聲云無足曰蝡莊子云蝡喘之虫也淮南子云昆虫蝡動也說文亦動也從虫耎聲經作𧑮誤也)。

夢已(下飢喜反)。

生已(下夷止反)。

絆住(上鉢亂反梵語)。

贍部果(上涉斂反梵語)。

刺端銛(上雌漬反經作㓨俗字下怠廉反漢書音義云銛利也蒼頡篇云䥫也說文云從金舌聲)。

火燎(下力召反鄭注周禮云樹於門外曰火燭於內日庭燎皆所以照眾為明也毛詩箋云火田為燎廣雅云乾也
說文放火也從火尞聲尞音同上也)。

灰燼(下夕刃反杜注左傳云火之餘木也毛詩傳云火餘曰燼說文正作􃪏火餘也一曰薪也從火聿聲經作燼俗
字也)。

暨山(上其意反孔注尚書云暨與也杜注左傳至也說文頗見從且既聲經從水作洎洎注水器也非經義也)。

𢼨危(上綺羇反顧野王云𢼨傾低不正也孫卿子云魯桓公之廟有𢼨器虛則𢼨滿則覆也說文從危支聲亦作攲
經文作崎是崎䧢字亦險皃與經義乖也)。

繪事(上迴對反孔注論語云繪會五彩也鄭注云繪畫也古今正字從糸會聲也)。

姝麗(上觸朱反毛詩傳云姝美色也韓詩云姝姝然美也說文從女朱聲)。

慢瞼(下居儼反考聲云瞼眼也文字集略云目外皮也從目僉聲也)。

鬒髮(上真忍反杜注左傳云美髮為鬒也考聲云髮多皃也說文正作㐱云稠髮也詩云㐱髮如雲從彡人聲或從
髟作鬒經作縝結也非經義)。

設婆(上羶熱反梵語)。

麋鹿(上美悲反考聲似鹿而大者也說文鹿屬以冬至解角從鹿米聲)。

彪免(上碑休反考聲彪文彩皃也說文虎文也從虎彡聲下土路反文古文字)。

於蒜(下酸亂反考聲云蒜似葫而小極殠也顧野王云今本草所謂蒜消糓理骨者為小蒜所謂葫者為大蒜說文
葷菜也從艸祘聲殠音醜狩反葷音訓君反)。

循環(上徇遵反孔注論語云循循次序皃也郭注尒雅云循為巡行也廣雅云從也說文亦行從彳盾聲盾音順下
患關反鄭注周禮云環旋也何注公羊傳云繞也說文從玉睘聲睘音還也)。

** 第三卷

磁石(上字茲反呂氏春秋云􃷅石能召䥫是也古今正字從石慈聲)。

負擔(下膽濫反考聲云擔以木荷物也廣雅云舉也字書云亦負也古今正字從手詹聲也)。

鑽搖(上纂巒反說文鑽所以穿者也從金贊聲經作攢攢聚也非經義也下文淮此也)。

漂物(上𠤭瓢反顧野王云漂流也說文浮也從水票聲票音標遙反)。

冕旒(上眉辯反上卷序中釋訖下柳舟反毛詩傳旒章也大戴禮云冕而前旒所以蔽明也說文作􃷆冕之垂玉也
從玉流聲經文作旒旍旗之垂者是也)。

苔衣(上代來反顧野王云綠色生水底也說文水衣也從艸台聲亦作菭)。

氣縈(下與營反毛詩傳曰縈旋也桂菀珠藂云縈卷也說文收􃷇絲麻也從糸從熒省聲也)。

骨鎻(下蘇果反漢書云連鎻似環相鈎連也古今正字從金𧴲聲𧴲音同上或作瑣經作璅俗字也)。

酸鹹(上筭端反禮記云春其酸說文酢也從酉夋聲夋音七恂反下音咸尒雅云鹹苦也郭注云苦即大鹹也說文
鹹銜也北方味也從鹵咸聲鹵音魯)。

黿龜(上阮袁而考聲云黿似鼈而大腹黃頭班也說文大鼈反從黽元聲黽音猛經作黿俗字也)。

瑇𤦛(上臺戴反下枚佩反考聲云玳𤦛龜類也周書云正南以珠璣玳𤦛為獻也異物志如龜生南海中大者籧篨
背上有鱗將作器則煑其鱗如柔皮任意所作也一名突牟古今正字二字並從玉毒肙亦聲古文作𣫹或作玳)。

如瘖(下邑金反說文不能言也從疒音聲)。

* 佛說首楞嚴三昧經上卷慧琳撰

闌楯(洛寒反廣雅云闌牢也說文門遮也從門東聲經文從木作欄非也下脣閏反漢書音義楯亦闌也說文檻也
從木盾聲盾音時尹反)。

𤸇殘(力中反蒼頡篇𤸇固疾也說文作𤸇罷病也從疒隆聲下在安反考聲云殘傷也敗也說文從歹戔聲也)。

跛蹇(波我反賈注國語云跛行不正也周易跛足蹇說文作㝿從尢皮聲尢音一黃反經文作跛音祕下居展反說
文蹇亦跛也從足蹇省聲)。

瘖瘂(上邑金反下鵶雅反埤蒼云瘂亦瘖也)。

䏺脹(璞江反埤蒼䏺肛腸脹也說文從肉夆聲夆音峯也下張亮反杜注左傳云脹膓滿也古今正字腹痛也從肉
長聲也)。

** 中卷

娛樂(遇俱反說文娛亦樂也從女吳聲)。

阿閦佛(初六反梵語唐云無動佛也)。

** 下卷

毀訾(茲此反鄭注禮記云訾以言毀人也說文從言此聲或作呰也)。

薪𧂐(悉津反禮記收袟薪以供郊廟百祀之薪燎鄭注大者謂之薪小者合朿謂之柴薪放爨以給燎也下紫賜反)。

憒𠆴(古對反說文憒心煩亂也從心貴聲正作𢤳下奴効反字書𠆴人多擾擾也說文從市從人也俗作閙經文作
丙誤也)。

鍜磨(端亂反字林云鍜椎物也古今正字從金叚聲下莫何反手詩傳磨理石之名也說文作䃺也從石靡省聲
也)。

𠂤𨸏(上都迴反聲類云𠂤小塊也說文小𠂤也象形下浮九反蒼頡篇𨸏山庳而大也廣雅云丘無石曰𨸏說文大
陸山無石也象形經文作􃷈阜俗字也)。

* 佛說觀普賢菩薩行法經一卷慧琳撰

柱地(上誅縷反考聲云柱柜也指也古今正字云從木主聲假借字經文作跓非也)。

甄叔迦(結仙反梵語翻云赤色寶也)。

鬭構(得候反蒼頡篇鬬爭也杜注左傳云遇也說文云兩相遇即鬬從鬥從斲經文從門從㪷作􂫖誤也下古候反
韓詩構亂也考聲云結架也說文從木冓聲冓音鈎經文作遘義別也斲音丁角反鬥音丁候反也)。

黐膠(上恥知反考聲云黐膠擣雜木皮𤋎之為膠可以捕鳥也博雅云黐黏也說文從黍离聲經文作𥼝誤也下絞
肴反鄭注考工記取諸獸皮煑之可以為膠以黏物也說文從肉翏聲翏音力幼反)。

羯磨(紀列反梵語譯云辦事也)。

* 諸法無行經上卷慧琳撰


憒𠆴(上迴罪反下奴効反前首楞嚴三昧經下卷釋訖也)。

重擔(下膽濫反前密嚴經下卷已釋訖也)。

楗槌(上件焉反下直追反梵語西國所擊物集眾之注也)。

誹謗(上非味反考聲云誹謗毀也說文誹亦謗也從言非聲也下博浪反考聲云謗以言毀人也杜注左傳云謗毀
也詛也賈注國語云謗亦毀誹也又云對人道其惡也說文從言旁聲也)。

熾然(上齒志反毛詩傳云熾盛也顧野王云猛火也說文從火戠聲戠音織也)。

選擇(上宣兖反經作撰誤也)。

度壍(下籤艷反周書云無渠壍而守無衝櫓而攻是也考聲云壍長坑也說文亦坑也從土漸聲也或作槧也)。

空捲(下渠員反何注公羊傳云捲掌握也廣雅云掌治也國語云捲收也舒也說文從手卷聲或作拳也)。

芭蕉(上伯麻反下勦遙反王注楚辭云芭蕉香草名也字指云生交趾葉如席煑可紡績為布汁可漚麻古今正字
二字並從艸從巴從焦聲也)。

** 下卷

謓恚(上叱真反蒼頡篇云瞋怒也說文云亦恚也從言真聲經從目作瞋瞋張目也通也下於季反蒼頡篇云恚怒
也說文恨也從心圭聲也)。

虛誑(下居况反賈注國語云誑猶惑也杜注左傳云欺也郭注尒雅云欺誑也說文從言狂聲也)。

麁行(上醋胡反省略字也傳用已久說文正體作麤亦作麤字書云麤物不精也廣雅云麤大也鄭注禮記云䟽也
古今正字從三鹿也)。

輕懱(下眠結反鄭箋毛詩云懱猶輕也賈注國語曰未也滅也郭注方言云小皃也說文云輕易也從心蔑聲經作
蔑蔑日無精光非此義也)。

闇鈍(下屯頓反蒼頡篇云鈍頑也說文不利也從金屯聲也)。

偏袒(上疋綿反考聲云偏不正也孔注尚書云偏不平也杜注左傳云佐也鄭注禮記云不備也說文云從人扁聲
下壇嬾反考聲云去肩上衣也鄭注儀禮云袒左免衣也左傳云鄭伯肉袒牽羊也說文從衣旦聲也)。

* 佛說諸法本無經上卷慧琳撰

象戲(下𦏁義反考聲云戲弄也史記云天子無戲言也論語云前言戲之耳毛詩傳云戲逸豫也尒雅云謔浪笑戲
謔也說文從戈䖒也)。

減省(上夾斬反詩云減少也杜注左傳云輕也損也說文亦損也從水咸聲也)。

羼帝(一察莧反梵語)。

嬾墮(上蘭但反考聲云嬾不勤動也說文懈怠也從女賴聲或作懶)。

拏汝(上搦加反梵語也)。

** 中卷

名為度者鞞陀迦(上卑迷反梵語)。

名為蹋破(上談臘反)。

除却塹(下韱艷也)。

拔箭鏃(下宗鹿反已上從名為度者已下至滿足幢三十一箇名並是諸法義說異名不求字義故不訓)。

門橛(下拳月反考聲云橛短木也廣雅橛杙也郭注尒雅云門梱也或作橜文字典說文從木厥聲也)。

捲相(上倦員反前諸法無行經上卷已具釋訖)。

無膩(下尼致反考聲云膩脂垢也王注楚辭云膩滑也說文云上􃫩也從肉貳聲)。

** 下卷(無字可音訓)

* 佛說無極寶三昧經一卷慧琳撰

蜎飛(上一緣反韻英云蜎蜎蟲皃也毛詩傳云蜎蜎蜀蟲皃也文字典說從虫肙聲肙音抉掾反)。

蝡動(上閏尹反前密嚴經中卷釋訖經作𧑮誤也)。

* 佛說慧印三昧經一卷慧琳撰

綩綖(上冤阮反下衍仙反杜注左傳綩綖冠覆也鄭注禮記云亦冕上覆也言前後而垂也古今正字二字並從糸
宛延皆聲也)。

邠耨文陀(上筆旻反下農督反羅漢名也)。

如犀(下洗賷反山海經云禱過之山多犀兕也郭注尒雅云犀形似水牛猪頭大腹卑脚脚三蹄黑色二角一在頂
上一在鼻上在鼻上則食角小而不墮好食棘也說文南徼外一角鼻上似豕從牛尾省聲也)。

諛諂(上喻須反又去聲今不從莊子云不擇是非而言諛也蒼頡篇云諛諂從也孔注尚書云諛諂也說文從言臾
聲也下丑斂反周易云君子上交不諂下交不嬻何注公羊傳云諂猶侫也鄭注孔記諂謂傾身以有下也莊子云希意
道言謂之諂說文云諂諫也從言函聲或作讇嬻音獨)。

無底(下丁禮反杜注左傳底止也滯也淮南子云上窮之未下測至深底是也說文從广氐聲广音魚􃪙反氐音丁
奚反經作􃷉誤也)。

* 佛說如來智印經一卷慧琳撰

乞匃(下葛艾反蒼頡篇云匃行請也求也說文乞也亾人為匃也經文作丐非也)。

銅鈸(下盤鉢反考聲云鈸樂器名形如小疊子有鼻口相擊以和樂也古今正字從金犮聲案樂經從金作鈸俗字
也)。

􃷊翄(下絕寘反說文云翄鳥翼也從羽支聲或作翨亦作𦐊經作翅俗字也)。

𣢑笑(上齒之反說文𣢑𣢑戲笑皃也從欠㞢聲㞢即古之字也或作嗤經文作􂗙誤也)。

* 寶如來三昧經兩卷上卷玄應撰

銚鐄(以招反宜作焜煌焜胡本反下胡光反方言焜盛也蒼頡篇煌光也言焜焜盛也煌煌光明也經文作銚溫氣
器名也鑛非此義也)。

** 下卷

枝棭(以石反言相似也經文從王作㺳𤥿非也)。

* 大灌頂經第一卷玄應先撰慧琳添修

錍提(上普迷反梵語西國山名或作𨤽又作鎞)。

道軻(下珂我反梵語也)。

嘻􃳃(上喜其反或作譆下黎帝反梵語也)。

坭錍(上泥禮反梵語經作坘誤也)。

喉棱(下勒登反梵語)。

掬􃷋(上居六反梵語或作諊綵誤也)。

鞬咜(上健言反咜音陀梵語也)。

郁企(下詰志反梵語也經作佡佡音仙恐非此義也)。

迦偷(下託樓反梵語也)。

殹梨(上繄計反梵語也)。

賁跢(上本門反或作奔梵語下多可反從足從多經從少錯也)。

𡲎提(梵語舊音云此應稗字經別有本又作觸也)。

𦪣吒羅(上音旦梵語也)。

波𡏗(下音多梵語也右已上並是梵語神王名文含多意所以不翻存梵文也)。

噴灑(上普悶反廣雅云噴吐也吹潠吐物為噴也顧野王云口含物而噴散之也語文吹氣也從口賁聲或作歕也
經從水作濆音扶云反濆水名非此義也)。

頞吱(下居梨反梵語經作吱字非正字也)。

劬離(上具俱反梵語也)。

漱漏(上搜皺反梵語經作瀨書寫誤也)。

毒蠆(下丑芥反說文蠆螫蟲也或作𧓵案𧓵蠍𧔣􃚹之類行毒也象形從萬省聲𧔣音坥怚反􃚹音蘭怚反經作蠆
俗字也)。

五官(所謂生老病死見在縣官拘亦名五天使者也)。

翩翩(疋綿反毛詩傳云翩翩不息也又云翩翩往來皃也顧野王云翩翩便旋輕捷之皃說文飛皃也從羽扁聲經
作偏非此義)。

** 第二卷

貿欚(上矛候反下犁底反梵語也)。

倪提(上霓傒反下弟泥反梵語傒音奚禮反也)。

臏迦(上頻泯反梵語泯音密牝反)。

臀頭(上突論反梵語也)。

** 第三卷

坻哆(上雉尼反梵語唐言善寂也)。

苾闍(上頻蜜蒲薎二反梵語唐言善述也)。

戾楴(下舊音羝悌反經作禘音提戾反梵語唐言善備也)。

拍長者(上烹百反博雅云拍擊也說文云拍柎也從手白聲拊音孚甫反經別有本作砶非也)。

灌口(上官換反顧野王云灌猶沃也鄭注禮記云灌飲也古今正字從水雚聲經別有本作沃)。

口噤(下琴癊反王注楚辭云閉口為噤也說文云口急也從口禁聲或作唫也)。

襌衣(上旦蘭反鄭注禮記云襌有衣裳而無裏也廣雅云禪薄也說文衣不重也從衣單聲也)。

白袷(下減洽反廣雅云袷重也說文云衣無絮也從衣合聲經作𢂿音口洽反𢂿帽也非此義也)。

** 第四卷

𥧌鞮(下底泥又梵語也)。

樓眸(下莫尤反梵語也)。

櫨𤗶(上音盧下音古黃反梵語)。

唾㲺(下舊音云津逸反通俗文云迮而吐之曰㲺經別有本作踐音子旦反今未詳此字也)。

架抄(上賈牙反梵語也)。

譚耆(上投南反梵語)。

謼難(上呼故反梵語)。

較坻(上江學反下雉尼反梵語)。

䚷羅(上𠔃禮反梵語也)。

漚彌(上烏侯反梵語)。

豭玃(上賈牙反廣雅云豭雄豬也說文牡豕也從豕叚聲也經從犬作猳亦通也下俱籰反考聲云玃似猴而手足
長也郭注尒雅云似獮猴而大蒼黑色能攫持人好顧𦔲也說文云大母猴也從犬矍聲經別有本作蝦蟆非)。

荐臻(上前薦反毛詩云荐重也再也杜注左傳云仍也數也藂也古今正字從艸存聲下櫛詵反尒雅云臻至也毛
詩云乃也說文從至秦聲者也)。

** 第五卷

優沙(下所加反梵語)。

掔俱(苦閑反梵語也)。

厭笮(上黶甲反廣雅云厭亦笮也或作壓說文從厂猒聲下側格反顧野王云笮亦厭也說文從竹乍聲經從艸作
苲誤)。

茤陀(上奇哥反梵語也)。

輂叉(上居玉反梵語經別有本亦作奄叉)。

** 第六卷

振旦(上真刃反梵語國名也)。

郵婆(上有求反梵語)。

鞞鞞(蒲迷反梵語)。

** 第七卷

牛桊(下居院反埤蒼云桊牛拘也說文云牛鼻環也從水從𢍏亦聲也經作卷誤也)。

𢘉𢥈(上烏甲反梵語也)。

蔚多(上惲物反梵語)。

陀穰(下壤章反梵語)。

** 第八卷

檐邊(上琰纖反劉兆注穀梁傳云檐屋梠也說文檐換也從木詹聲也)。

汪池(上烏皇反通俗文云渟水曰汪杜注左傳云汪亦池也楚辭云大水廣無極也廣雅云汪汪大也說文深廣也
從水王聲)。

** 第九卷

麋麈(上美悲反前密嚴經中卷已釋訖下朱乳反郭注山海經麈似鹿而大也聲類云尾可以為帚也說文鹿屬也
大而一角也從鹿主聲)。

沙梁翟(下庭歷反梵語)。

多禖(下母盃反梵語)。

愚憃(下丑絳反鄭注周禮云憃憃生而癡騃童民者也說文憃亦愚也從心舂聲者也)。

齚楊(上士窄反說文云齚齧也從齒乍聲經作咋咋聲非此義也)。

** 第十卷

世享(下香仰反毛詩云享獻也劉兆注公羊傳云食也杜注左傳受也賈注國語云禮也顧野王曰鬼神臨享登祀
也說文作𣌭從高省聲)。

烔烔(徒東反韓詩云烔烔然熱皃也古今正字從火同聲經亦有本作燑燑非此義亦有本作煌煒也)。

老叜(下溲厚反方言云叜老也廣雅云父又東齊魯衛之間凡尊老謂之叜也說文從又灾聲字又作𠊯俗或作叟
也經文作瘦非此義)。

諠譁(上虛元反下呼瓜反聲類云諠譁並聲也考聲云語諠多也古今正字二字並從言宣華聲經作暄誤也)。

􃷌薄(上薄冥反鄭注周禮云萍草無根而浮取名於不溺也說文從艸􃷍聲經作併誤也)。

歡娛(下遇俱反前𩠐楞嚴三昧經中卷釋訖也)。

姻媾(上一寅反白虎通云婦人因夫而成故曰姻也杜注左傳云姻親也說文從女因聲下古候反賈注國語云重
婚曰媾也毛詩傳云媾厚也說文從女冓聲冓音古貿反)。

怨恨(上於願反顧野王云怨亦恨望也蒼頡篇云恨咎也文字集略云深恨也說文云恚也從心夗聲經別有本亦
云惋恨音剜換反惋恨驚異也非此義也)。

轗軻(上堪感反下珂我反楚辭云轗軻言留滯也顧野王云轗軻不遇也古今正字接軸也二字並從車感可聲也)。

禍祟(下雖翠反左傳云卜河為祟也說文云神禍也謂鬼神作災禍也從示出聲)。

** 第十一卷

懇惻(上口恨反通俗文云至誠曰懇鄭注考工記云懇堅忍也文字典說從心貇聲經作懇誤也下楚力反孟子云
無惻隱之心非人也廣雅云惻悲也說文惻痛之至也從心則聲也)。

如餉(下傷讓反廣雅云餉遺也考聲云餉饋也說文從食向聲遺音惟季反)。

懊惱(上烏浩反下猱老反考聲云懊惱痛恨也古今正字二字並從心奧􃫻聲也猱音惱刀反)。

** 第十二卷

維邪(上聿雖反下野嗟反梵語舊音云故言毘邪離或名毘舍離皆訛也正言鞞奢􂏟夜城在東印度境殑伽河北
也或言中印度境)。

懵憒(上墨崩反毛詩云懵亂皃也周禮云無光也又悶也賈注國語云慙也廣雅云闇也說文云不明也從心瞢聲
亦作瞢又作懜也經作𦢧誤也下迴罪反𩠐楞嚴三昧經中卷已具釋訖)。

厭禱(上於琰反杜注左傳云厭以猒眾心也蒼頡篇云伏合人心曰厭說文從􃷎猒聲下刀老反前密嚴經中卷
已釋訖也)。

蜚尸(上匪微反古作飛舊音云飛謂飛楊也左氏傳云有蜚不為灾也古今正字從虫非聲)。

邪忤(下五故反聲類云忤逆也考聲云犯也古今正字從心午聲或作仵)。

螏蟍(上秦悉反下力知反郭注尒雅云螏蟍蝍蛆似蝗大腹長角能食虵腦也文字典說從虫疾梨聲經作蒺䔧草
名非此義也)。

萎黃(上委為反顧野王云萎蔫也文字典說云萎枯槁也從艸委聲經作痿痿痺濕病也亦通也)。

尫羸(上蠖光反蒼頡篇云尫短小僂也又云病也說文跛曲脛也從亢王聲也)。

妖蠥(上於嬌反下彥列反考聲云妖蠥鬼恠也孔注尚書云蠥災也說文衣服歌謠草木之恠謂之妖禽獸蟲蝗之
恠謂之蠥也或作妖蠥妖從女夭聲蠥從虫嶭聲嶭俗作𦵮也)。
一切經音義卷第三十一


一切經音義卷第三十二

翻經沙門慧琳撰

  
  * 
藥師如來本願經一卷　無
藥師瑠璃功德經一卷　慧琳
藥師七佛經二卷　慧琳
阿闍世王經二卷　玄應
普超三昧經三卷　玄應
放鉢經一卷　玄應
月燈三昧經十一卷　玄應
大淨法門經一卷　慧琳
大莊嚴法門經二卷　玄應
月燈三昧經一卷　無
菩薩修行經一卷　慧琳
無所希望經一卷　慧琳
象腋經一卷　玄應
如來莊嚴境界經二卷　慧琳
度一切佛智嚴經一卷　慧琳
新譯文殊讚佛法身四十禮一卷　慧琳
觀藥王藥上經一卷　慧琳
觀無量壽佛經一卷　玄應
阿彌陀經一卷　慧琳
後出阿彌陀偈一卷　慧琳
稱讚淨土經一卷　慧琳
拔陂菩薩經一卷　玄應
諸佛要集經三卷　玄應
未曾有因緣經二卷　玄應
須賴經一卷　玄應
寶網經一卷　玄應
彌勒成佛經一卷　玄應
觀彌勒上生經一卷　慧琳
彌勒來時經一卷　玄應
彌勒下生經一卷　慧琳
彌勒下生成佛經一卷　慧琳
諸法勇王經一卷　慧琳
一切法高王經一卷
第一義法勝經一卷
大威燈光仙人問疑經一卷
順權方便經二卷
樂瓔珞莊嚴經一卷
右三十七經五十七卷同此卷音。

* 佛說藥師如來本願經(三藏笈多譯所有難字並在後卷音釋)
藥師瑠璃光如來本願功德經慧琳音

曼殊室利(上末盤反梵語唐云妙吉祥)。

偏袒(上匹綿反下壇爛反前諸法無行經下卷已釋訖)。

銷除(上焦反禮記云銷猶散也楚辭云銷鑠而咸毀也說文鑠金也從金肖聲也或作焇)。

瑕薉(上暇加反禮記云瑕玉之病也廣雅裂也薉也說文玉之小赤色者也從玉叚聲下音穢顧野王云薉謂不清
潔也王注楚辭云惡也廣雅蕪也說文從艸歲聲也經作穢亦通也)。

缺戒(上犬悅反或作𡙇前密嚴經序已訓釋訖)。

醜陋(上充帚反毛詩傳云惡也又眾也鄭注禮記云類也說文從鬼酉聲也下樓豆反考聲云陋賤也又醜也鄙也
惡也顧野王云陋猥也爾雅隱也說文從𨸏㔷聲也)。

頑愚(上五關反考聲云頑愚也廣雅云鈍也說文從頁元聲)。

攀躄(上劣傳反聲類云𤼙病也又顧野王云謂病身體拘曲也考聲云手足病也亦作臠古今正字從疒䜌聲經作
攣亦通下并癖反考聲云𣦢足枯不行也說文不能行也從止辟聲經從足亦通也)。

背僂(上抔妹反說文背脊也從肉從比下力主反考聲云傴僂俯身曲也杜注左傳云僂上傴也廣雅云曲也何注
公羊傳云疾也說文尫也從人婁聲也)。

白癩(下來帶反文字集略云癩病也說文作厲惡疫也文字典說從疒賴聲也)。

癲狂(上典年反考聲云瘨病也廣雅狂也聲類風病也說文從疒真聲經作癲俗字也)。

黠慧(上閑軋反考聲云黠利也方言云亦慧也說文從黑吉聲)。

完具(上活官反左傳云完守備也說文云全也從宀元聲宀音綿也)。

羂冈(上決兖反考聲云罥以繩捕取物也文字典說冈􃶉聲經作羂亦同下亡昉反鄭注禮記云鳥罟曰冈顧野王
云冈者羅罟之總名也易曰古者伏𦏁氏結繩為冈罟教人以畋以漁也文字典說從冂下象冈交文也)。

稠林(上逐流反蒼頡篇稠眾也說文稠多也從禾周聲也)。

鞭撻(上鼈綿反考聲云鞭擊也尚書鞭作官刑范寗云在官不恭其事之刑也顧野王云用草以朴罪人也從革便
聲下坦恒反考聲云撻亦鞭也孔注尚書云撻笞撻也說文從手撻聲)。

蚊蝱(上勿分反字統云蚊齧人飛蟲以昏時而出說文亦齧人飛蟲也亦作蟁從䖵民聲經作蚊俗字也下孟彭反
聲類云蝱似蠅而大也說文亦齧人飛蟲大者從䖵止聲䖵音昆也)。

所翫(下吾貫反杜注左傳云翫習也集訓云習於事而慢之曰翫說文猒也又玩弄也從習元聲)。

軒牕(上憲言反考聲云軒簷前也楚辭云高堂𨗉宇檻層軒軒猶樓板也說文從車干聲也下齪雙反齪音牕捉
反說文云在牆曰牖在屋曰牕古今正字從片匆聲)。

覆蔽(上芳務反賈注國語云覆盖也蔭也說文覂也從覀復覂覂音封奉反)。

嫉妬(上秦悉反俗字也下都故反正從戶作妒王注楚辭云害賢曰嫉害色曰妒說文皆從女並形聲字也)。

劇苦(上競逆反顧野王劇甚也謂更甚於前也蒼頡篇云病篤也又云增甚也古今正字從刀豦聲也)。

無明􂐙(下腔角反考聲云㲉卵空皮也字書云卵已孚㲉也桂苑珠藂云孚㲉鳥卵之外皮也文字典說從
卵𣪊聲也)。

邏剎娑(上羅賀反梵語食人惡鬼都名也經作還書寫錯也)。

呪詛(上州符反俗字也正從言作詶說文詶亦詛也從言州聲也下阻助反鄭注周禮云盟詛於要誓大事曰盟小
事曰詛尚書云詛祝罵也說文從言且聲經從口作咀俗用字也傳用已久故存之)。

蠱道(音古左傳云皿蟲為蟲晦望之所生也說文亦腹中蠱也從蟲皿亦聲也)。

懸險(上穴涓反下希撿反顧野王云險難也又阻也賈注國語云危也方言高也廣雅云邪也說文從𨸏僉聲經作
嶮非也)。

熊羆(上虛窮反下彼皮反前密嚴經下卷已釋也)。

蚰蜒(上酉州反下演仙反考聲云蚰蜒蟲名也方言云自關而東謂之螾蜒關西謂之蚰蜒北燕謂之祝蜒文字典
說二字並從虫由延皆聲也)。

羸瘦(上累危反杜注左傳羸弱也賈注國語病也淮南子云劣也字書云疲也說文亦瘦也從羊𣎆聲𣎆音力臥反)。

乾燥(下索早反周易云水流溼火就燥是也又說文云亦乾也從火喿聲也喿音操躁反)。

磔手(上張革反廣雅云磔張也開也說文從桀石聲桀音乾列反經從手作􃷏錯用字也)。

薄蝕(下繩軄反考聲云侵也日月𧐂亦漸侵也春秋云日有𧐂之也說文從虫從飤飤音寺也)。

醫藥(上於其反廣雅醫巫也呂氏春秋云巫彭作醫也周禮云醫師掌醫之政令又云醫人掌養萬人之疾病也考
聲云療病人也意也夫療病必以酒故字從酉也說文云治病工也從酉殹聲殹音烏計反)。

妖蠥(上於驕反下彥列反前大灌頂經第十二卷已訓釋)。

畋獵(上音田周禮云畋亦獵也說文平田也從攴田聲字或作𤝗攴音普卜反下廉輙反考聲云獵犬逐獸也今謂
畋獸為獵也鄭箋毛詩云肅田曰獵又注儀禮射矢中之為射從旁為獵也方言云陵獵暴虐也說文從犬􃷐聲􃷐音同
上也)。

嬉戲(上喜其反蒼頡篇亦戲笑也考聲云遊戲也說文樂也從女喜聲也下羲義反毛詩傳云戲逸豫也爾雅云謔
浪笑𢾕是也史記云天子無戲言也說文從戈䖒聲也䖒音希正體字也經從虛作戱俗字也)。

山崖(下五皆反考聲云崖山間邊險岸也說苑高山有崖也說文高邊也從尸從佳省聲尸音五割反也)。

* 藥師瑠璃光七佛本願功德經上卷(義淨三藏譯慧琳音)

弶伽河沙(上強等反梵語西國河名也)。

踰繕那(上庾珠反梵語經文作蹹誤也)。

商賈(上賞章反鄭注周禮云行曰𧶜處曰賈鄭又注考工記云𧶜販買之客也考聲云𧶜行販者也說文云行賈也
從貝商省聲下姑戶反鄭注周禮云通物曰𧶜居賣曰賈左傳云賈買也爾雅云市也說文云坐賣售也從貝西聲經作
估非也)。

布娠(下真刃反毛詩傳云娠動也箋云動者懷孕也考聲云妊㑗也動也謂胎動方欲產耳說文云女任身動也從
女辰聲字或作𡝌也經作㛛俗通用也)。

讎隙(上受周反毛詩云讎憎惡我也顧野王云怨憾也又云讎亦仇尚書云撫我則后虐我則讎禮記云父母之
讎不與共載天兄弟之讎不反兵交遊之讎不同國說文從言雔聲雔音上同也下卿逆反顧野王云隙所以怨憾也賈
注國語云隙釁也說文從𠂤𡭽聲𡭽音同上也)。

嬈亂(上溺鳥反說文嬈煩也苛也一曰擾戲弄也從女堯聲字或作嬲苛音何)。

芬馥(上忿雲反毛詩箋云芬芬然香也郭注方言云和調也說文從艸分聲也下馮福反毛詩傳云馥香皃也說文
從香复聲复音同上也)。

飛甍(下麥耕反杜注左傳云甍屋棟也說文從瓦從夢省聲也)。

戶牖(油酒反說文牖穿壁以木為交窗也從片從戶甫聲也)。

繽紛(上疋賓反下忿文反廣雅云繽紛眾也亂也韓詩云徃來皃也王注楚辭云盛皃也文字典說從糸賓分聲也)。

** 藥師瑠璃光七佛本願功德經下卷

駝驢(上鐸河反前密嚴經下卷釋訖也)。

嚼齒(上匠爵反顧野王云嚼即噍也字書云咀也說文云以為噍字也從口爵聲噍音樵笑反咀才與反)。

頞儞羅(上安葛反梵語云十二藥叉大將名也)。

纔入(上在來反考聲纔暫也東觀漢紀云能也從糸􃶲聲􃶲音仕咸反)。

* 阿闍世王經上卷玄應

阿俞(翼珠反)。

鳩遬(蘇穀反皆比丘名也)。

唵嗒(烏感反下他荅反)。

仳低(疋視反三昧名也依字仳別也仳倠許維醜面也)。

** 阿闍世王經下卷

之垛(徒果反謂土榻也纂文云吳人以積土為垛也古今正字云堂熟也從土朵聲朵音丁果反)。

犇走(古文𩦥今作奔同補門反疾走也釋名奔變也有急變奔赴也)。

金鈚(又作錍鎞二形同普啼反閱叉名也)。

* 普超三昧經上卷玄應音

無圻(魚斤巨機二反菩薩名也經文從水作沂音魚衣反)。

歆慕(許金反詩云無然歆羨傳曰歆羨貪羨也國語民歆而得之賈逵曰歆貪也)。

喟而(又作􃯑同口恠口愧二反說文喟大息也歎聲)。

鏗然(又作􃷑䡩二形同口耕反廣雅䡩䡩堅正也)。

大魃(蒲末反)。

鯈忽(又作倐𨁀二形同書育反急疾之皃也)。

** 普超三昧經中卷

怵惕(勑律反下又作悐同他狄反怵惕悚懼也)。

不歆(下許金反字林神食氣也祭祀鬼神也)。

皆享(虛掌反享受也亦當)。

震懾(聲類作㒤同止葉反廣雅云懾懼也)。

𣴭滅(莫荒反茫茫遠皃也經文有作􃷒呼晃反)。

精覈(又作𩅢今作核同胡革反說文考實事也亦審覈之)。

三篋(苦協反謂聲聞緣覺菩薩為三也)。

未孚(缶于反字林孚信也亦生)。

堂堂(漢書頂岱曰堂堂高大皃也)。

無棼(扶雲反龍王名也依字棼屋棟也)。

** 普超三昧經下卷

四植(直吏反柱也三蒼戶旁柱曰植植亦懸薄柱也)。

* 放鉢經一卷玄應音

若頭(上而者穰灼二反梵語佛剎名也或作惹經作偌俗字也)。

* 月燈三昧經第一卷玄應音

無爽(所兩反爾雅云爽差也謂不同也不齊也)。

糅以(古文粗䏔二形同女救反說文雜飯曰糅也)。

** 月燈三昧經第二卷

如牓(北莽反牌牓也謂摽牓其善惡示人也經文從木作榜補盲反弓弩輔也榜非此用牌蒲皆反)。

** 月燈三昧經第三卷

剜身(烏桓反埤蒼􃷓削也謂抉取肉也)。

鼛􃷔(公勞反鼛大鼓也考工記鼛鼓長六尺有四寸注云以鼛鼓伇事下又作䩿同扶雲反爾雅云大鼓謂之鼖郭
璞曰長八尺也)。

雷霆(定亭挺三音爾雅云疾雷謂之霆霓蒼頡篇礔礰也說文雷餘聲所以挺出万物也霆亦電也說文鉦鐃也
似鈴柄中上下通也)。

諸鼙(蒲鷄反小鼓也亦騎鼓也)。

簫筑(知六反形如箏刻其頭而握之以頭筑人故謂之筑也)。

儒德(而俱反說文儒柔也術士之稱也)。

** 明燈三昧經第四卷第五卷第六卷
(已上三卷先不音)

** 月燈三昧經第七卷

入匣(今作狎同胡甲反說文匣匱也謂盛刀劒者也)。

棲泊(蒲各反泊止也今謂舟止為棲泊也)。

激切(公的反激發也動也說文水疾急曰激也)。

狡猾(古卯反下胡刮反方言凡小兒多詐謂之狡猾也)。

** 月燈三昧經第八卷

臺榭(辭夜反爾雅有木謂之榭郭璞曰臺上起屋也)。

廊廡(籕文作𢋑同音武客舍也說文堂下周屋也釋名云大屋曰廡幽冀之人謂之庌五下反)。

詹波(之鹽反或作占波或作占婆即瞻匐花也譯云金色花大論云黃花樹也)。

** 月燈三昧經第九卷

瘳愈(勑流反瘳差也尚書翌日乃瘳是也)。

竚立(或作佇同除呂反爾雅云佇久也謂久立)。

動瞼(居儼反字略云眼外皮也)。

臻萃(秦醉反方言東齊海岱之間謂萃為聚萃集)。

媅著(古文妉同都含反說文媅樂也嗜也今皆作耽也)。

** 月燈三昧經第十卷

俟用(古文竢􃷕圯三形同事几反爾雅俟待也)。

龍腦(案西域記云羯布羅香樹松身異葉花果亦別初採既濕尚未有香木乾之後修理而折其中有香狀如雲母
色如氷雪此謂龍腦香也)。

如礪(力制反磨石也砥細於礪也)。

** 月燈三昧經第十一卷(玄應先不音)

* 佛說大淨法門品一卷慧琳音

溥首(上音普梵語經以晉音翻文殊師利為溥首童真今唐言翻為妙吉祥)。

肌色(上几尼反考聲云肌者皮內肉也說文亦肉也從肉几聲也)。

憺怕(上談濫反顧野王云憺謂恬靜也王注楚辭云安也說文亦安也從心詹聲經從水作澹非也下普伯反廣雅
云怕靜也考聲云心安靜也說文無為也從心白聲經從水作泊非也)。

筋脉(上謹欣反禮記云老者不以筋力為禮是也說文筋謂肉之力也從肉竹竹物之多筋者也從力力象筋
也下萠蘗反正作􃷖亦作脈說文云血理之分邪行於體中者也從𠂢血聲𠂢音拍賣反經從肉作脉俗傳用已久故存
焉也)。

塵漪(下懿冝反考聲云漪細波也毛詩云重波也古今正字從水猗聲經作猗猗􃷗犬非此義􃷗音芥字也)。

明喆(下展列反孔注尚書云喆了也爾雅云智也通作哲亦作􃷘悊古作哲古今正字從並吉)。

之鎧(下苦改反文字集略云以金革蔽身曰鎧廣雅云逐甲分鎧是也說文甲也從金豈聲也)。

癡疵(下字移反孔注尚書云疵病也劉瓛注周易云疵瑕也敗者也說文從疒此聲也)。

虵虺(下暉偉反郭注山海經云虺色如綬文鼻上有針大者百餘斤一名反鼻說文云一名蝮博三寸首大如擘指
象其臥形物之微細或行或死或毛或蠃或犭或鱗以虫為象古作虫蠃音力果反)。

著裓(絙勒反考聲云裓衣襟也又作襋音兢憶反字書或云衣袖也說文衣領非也從衣戒聲也)。

𤵜去(上恥恡反考聲云疢病也病有根也毛詩云心之憂矣疢如疾首也說文云疢熱病也從疒從火經作𤵜
通用)。

勃勃(盆沒反廣雅云勃勃盛也蒼頡篇云勃出也說文云勃排也從力孛聲經從水作渤地名與義不同)。

眩受(上玄罥反賈注國語云眩惑也顧野王云眩亦示幻者也說文從目玄聲)。

貪􃷙(下祥箭反考聲云􃷚愛也慕也鄭注周禮云􃷚猶饒也韓詩云願也說文云􃷚貪欲也從羑㳄羑從羊􃷛也㳄
音羡延反羡音誘經從次作羡非此義也)。

* 大莊嚴法門經上卷玄應音

晡沙(布胡反經中或作逋沙又作補沙又亦作富樓沙皆訛也正言富盧沙云士夫亦言丈夫也)。

剛橛(渠月反爾雅橜謂之杙杙樴也樴音徒得反)。

鶬鵠(又作𩀞同麤唐反爾雅鶬麋鴰郭璞曰即鶬鵠也)。

唯啑(又作唼同所甲反埤蒼聲類皆作唼鴨食也)。

** 大莊嚴法門經下卷

䏣蟲(字林千餘反通俗文肉中蟲謂之䏣經文從虫作蛆子餘反蝍蛆吳公也又作疽㿈也下今或作虫同除中反
爾雅有足謂之蟲也)。

不鑒(字書作鑑同古鑱反廣雅鑒炤也鑑謂之鏡所以察形之也)。

* 月燈三昧經一卷(無字可音)

* 菩薩修行經一卷慧琳音

叡達(上悅歲反孔注尚書云叡必通於術也賈注國語云叡明也廣雅云叡智也說文叡深明也從􃰺從目谷省􃰺
音殘)。

危脃(下七銳反廣雅云弱脆也顧野王云脆猶耎也說文脆少肉耎易斷也從肉從絕省聲經從危作脆俗字也)。

􃷜燥(下騷早反周易云火就燥也說文燥乾也從火喿聲喿音先到反)。

飾偽(上升職反考聲云飾裝也文字典說脩飾也從巾飤聲飤音寺也下危謂反鄭注禮記云偽假也廣雅云偽難
歎也說文云偽詐也從人為聲)。

巢窟(上仕爻反鄭箋毛詩云鵲之作巢冬至架之至春乃成也鄭注考工記云巢猶高也說文云鳥在木曰巢在穴
曰窠從木象形字也下困骨反杜注左傳窟地室也禮記云冬則居營窟是也聲類云窟免所伏也說文從穴屈聲)。

肴膳(上効交反賈注國語云肴爼豆也毛詩傳云肴豆實也鄭箋云豆葅實謂葅􂩇也凡非穀而食之者曰肴也下
禪戰反鄭注周禮云膳之言善也今從肉爻善此時美物曰珍膳又注儀禮云膳猶進也說文具食也並從肉爻善皆聲
經文從爻作殽從食作善皆非也)。

麁獷(上醋蘇反前諸法無行經下卷已釋訖下􃫛猛反考聲云獷謂犬悍戾也說文犬獷也獷不可附也從犬廣聲
也)。

意整(征領反鄭注禮記云整正也說文整齊也從敕從正敕音勑經從来從力作整俗字非也)。

鎖械(上蘇果反考聲云鎻錄也文字集略云連䥫環以拘身也古今正字從金𧴲𧴲亦聲或從玉作𤨏也經從巢作
鏁非也下骸戒反文字集略云械穿木加足也文字典說械桎梏也從木戒聲也)。

騃癡(上崖駭反蒼頡篇云騃無知也顧野王云癡亦騃也漢書云內騃不曉政是也說文從馬矣聲下恥持反埤蒼
云癡亦騃也說文癡不惠也從疒疑聲考聲或從心作𢣕也)。

煒曗(上韋鬼反考聲云煒光色盛皃也說文煒盛赤色也從火韋聲下炎輙反文字集略云曗光盛皃也說文曗亦
光也從日業聲經從華作曄非也)。

翾飛(上血緣反韻英云小飛蟲也周書翾飛蝡動也說文小飛也從羽睘聲)。

蝡動(上𨳝尹反前密嚴經中卷已釋訖)。

* 無所希望經一卷慧琳音

愚戇(下卓巷反考聲云㤶戇精神不爽皃也說文亦愚也從心𥫔音貢聲經作憃寫誤也㤶音尨巷反也)。

殃釁(下昕覲反杜注左傳云釁罪也說文從爨省從酉分聲經作舋誤也)。

𠻄如幻(上荒晃反正作􃷝梵語也)。

蚑𧒒(上音奇說文行也文字典說云蟲行也從虫支聲也下棒封反說文𧒒螫人行毒蟲也從䖵逢省聲正字經作
蜂俗字也)。

* 象腋經一卷慧琳音

得旋(隨緣反杜注左傳云周旋相追逐也王注楚辭云旋轉也說文從於疋聲㫃音偃經從手作𢭀誤也)。

稗莠(上牌賣反杜注左傳云稗草之似穀者也如淳注七略云細米為稗說文禾別也從禾卑聲下由酒反考聲云
莠草名似禾也毛詩傳云莠似苗也顧野王云草之似苗者也尚書云若苗之有莠若粟之有秕是也說文禾粟下陽
生曰莠也從艸秀聲也)。

瞢伽(上墨崩反梵語經作𥌋誤也)。

摩仇(渠尤反梵語經從口作㕨非也)。

* 如來莊嚴智慧佛境界上卷慧琳音

涌出(上容聳反劉兆注公羊傳云涌騰也說文云從水甬聲甬音同上也)。

可齅(下朽又反考聲云禽走臭而知其迹者犬也論語云子路拱之三齅而作是也說文以鼻就臭也從鼻臭聲也)。

滋茂(上子慈反考聲云滋溼也多也孔注尚書云滋益也長也蒼頡篇云液也文字典說從水茲聲)。

堆𨸏(上對雷反考聲云土之高皃也又聚也王注楚辭云魁堆高也郭注上林賦云堆沙堆也或作塠古今正字從
土隹聲下浮有反爾雅云大陸曰𨸏蒼頡篇云𨸏山庳而大也廣雅云丘無石曰𨸏賈注國語云亦厚也長也說文大陸
山無石也象形字也俗通作阜)。

果蓏(上音果正體從艸俗字下騾果反鄭注周禮云果桃李之属蓏瓞􃷞之屬也張晏注漢書云有核曰果無核曰
蓏應􃷟注漢書云木實曰果草實曰蓏周易云果蓏是之也說文從艸㼌聲瓞音徒結反㼌音庾)。

** 如來莊嚴智慧佛境界下卷

漂流(上疋消反顧野王云漂流也說文漂浮也從水票聲經作㵱誤也)。

土塊(下苦對反說文塊土堛也從土鬼聲堛音丕逼反或作𠙽也)。

快說(上苦邁反考聲云快適意也廣雅云快可也喜也從心􃷠聲􃷠音刮快反)。

緾裹(上徹連反考聲云繞也束也說文纏約也從糸厘聲下戈火反顧野王云裹猶苞也又云裹猶裹也說
文裹亦緾也從衣果聲厘音上同也)。

* 度一切諸佛境界智嚴經一卷慧琳音

閻浮提(上琰占反梵語經作閻俗字也)。

結跏(下音加)。

阿㝹(􃷡頭反梵語或作􃷢亦作􃷢也)。

大聖文殊讚佛法身四十禮(出梵本入佛境界經新譯序中字)。

慧琳叨沐(上討刀反考聲云叨濫也孔注尚書云叨貪也古今正字從口刀聲)。

懇誠(上肯很反廣雅云懇亦誠也信也禮記云稽􃆨而後拜懇乎其至是也文字典說云切也從心豤聲豤音坤本
反從豕從艮經從豸作懇非也)。

庶裨(下庇彌反考聲云裨補也鄭注儀禮云裨之言埤也說文云益也從衣卑聲)。

經文中有四十禮(並無難字可訓釋)

* 觀藥王藥上菩薩經慧琳音

椗翅(梵語真言句上嘲革反下翅字若依本音即與文句乖宜書枳字音鷄以反也)。

阿偷(准此字音他侯反即與文句甚乖冝作踰字音羊朱反即與文句相順也)。

摩蹬祇(經作瞪非也甚乖文句今依梵文可音登亘反從足作蹬下句登字亦准此音經)。

* 佛說觀無量壽佛經一卷慧琳音

鷹隼(下詢允反爾雅云鷹隼醜其飛也翬郭注云謂鼓翅翬翬然疾皃也毛詩傳云隼亦急疾之鳥也正作隼或作
鶽古今正字從隹十聲也)。

羸劣(上累追反前藥師經已釋訖也)。

粗見(上徂路反史記曰粗陳其略也顧野王云粗猶略也說文從米且聲)。

甬生(容腫反考聲云甬謂草花未發也說文草木花盛甬甬也從爺用聲爺音含敢反象草木之花未發函函然象
形也經從足作踊踊是跳也非經義也)。

樹莖(幸耕反蒼頡篇云草木曰莖說文從草巠聲巠音工令也)。

柔耎(藝兗反顧野王云耎柔弱也博雅云耎弱也考聲云賈誼上書作軟也說文從大而聲經作𣽈誤用也)。

流澍(下之樹反淮南子曰春雨之灌澍萬物無地而不生說文云時雨所以澍生萬物者也從水尌尌亦聲尌音樹
也)。

甄叔(結延反梵語寶名)。

寶縵(滿半反謂以七寶修裝縵覆幢上古今正字繒無文也從糸曼聲也曼音万也)。

絞飾(上交効反考聲云絞謂繒黑黃間色也說文從糸交聲下升職反前菩薩修行經已釋訖也)。

肉髻(下鷄詣反鄭注儀禮云髻謂結髮也漢書云頭髻也說文從髟吉聲髟音必遙反)。

慙愧(雜甘反尚書云惟有慙德說文云慙亦愧也從心斬聲經作慚誤也)。

* 佛說阿彌陀經一卷(小)慧琳音

欄楯(上懶單反正作闌廣雅云闌牢也蒼頡篇闌遮也說文云闌者閑也字從門柬聲下􃫏𨳝反前首楞嚴經上卷
已釋訖也)。

衣裓(下絙憶反或作襋前大淨法門品經已釋訖也)。

阿鞞(下卑彌反梵語)。

爓𢩌(上葉壍反梵語佛號經作燄亦通也)。

* 後出阿彌陀偈一卷慧琳音

翕習(上歆邑反何晏注論語云翕如盛也又熾也說文翕起也從羽合聲)。

胳𡱎(上音公惡反埤蒼云肘後曰胳說文腋下也從肉各聲也)。

号會(下迴外反鄭箋毛詩云會合也又注禮記云會皆也郭注爾雅云會謂相當對也說文從今從曾省聲經從心
作懀非也廣雅云懀惡也非經義也)。

* 稱讚淨土功德經一卷慧琳音

阿泥律陁(梵語言阿那律或云阿㝹樓駄唐言无滅又云如意往昔曾施辟支佛一食人天受樂于今不
滅所求如意故以名也)。

阿濕摩揭拉婆(揭音渠列反拉音魯合反梵語或作阿舍麿揭婆唐言石藏或是虎魄也)。

七牟娑洛揭拉婆(梵語或言目娑囉伽羅婆唐言馬腦論中或云車渠也)。

鶖鷺(上七脩反毛詩云鵚𪃩頭無毛故云耳顧野王云大鳥其羽鮮白可以為毦也毦音仁志反毦毛羽為飾也或
作𪀿說文從鳥秋聲下盧妬反考聲云鷺鳥名舂耡也毛詩傳云白鳥也郭注爾雅云即鷺也頭翅皆上有長翰毛今江
東人取以為睫離名白鷺縗也說文從鳥路聲纕音襄也)。

羯羅頻迦(上居謁反梵語舊云迦陵毗伽又作歌羅頻迦唐言好音聲鳥也)。

蔑戾車(上眠鼈反下憐涅反梵語)。

殑伽沙(上極瞪反梵語西國河名亦名恒河沙也)。

* 拔陂經玄應音

拔陂(蒲達反下彼皮反)。

迦簍(力主反皆菩薩名也)。

拘暹(私廉反梵語也)。

謾淪(麻諫反下力均反菩薩名也)。

如𤞜(又作狉豾二形同房悲反郭璞注爾雅貍狉貍也)。

如景(居影反光景也凡陰景者因光而生故即謂為景葛洪作字苑始加作影)。

常掔(苦閑反爾雅云掔固也牢固之皃也亦牽也擊也)。

不跌(徒結反通俗文失躡曰跌廣雅跌差也)。

不宥(于救反宥寬也周禮三宥一宥不識二宥過失三宥遺忘也)。

相蹡(又作𨄚同七羊反三蒼敬也容止皃也蹡動也)。

* 諸佛要集經上卷玄應音

道誼(古文誼今作義同宜寄反禮記諠者宜也制事宜也義善也善義理也)。

墟聚(去餘反廣疋墟居也故所居者也人民之所居曰墟)。

嘲囈(又作啁同竹交反蒼頡篇嘲調也下牛世反囈言也)。

** 中卷　下卷(玄應先不音)

* 未曾有因緣經上卷玄應音

無恙(以尚反爾雅云恙憂也孫炎曰恙病之憂也案易傳云上古草居露宿恙噬虫也善食人心凡相勞問無恙乎
復因以為病也)。

頑嚚(吳鱞反下魚巾反廣雅云頑鈍也蒼頡篇嚚惡也左傳云心不惻德義之經為頑口不道忠信之言為嚚也)。

簡閱(又作閱同餘說反說文簡閱亦挍閱也小雅撰閱具也)。

乍得(士嫁反廣雅云桓子作乍謂林楚杜預曰乍暫也蒼頡篇云乍兩詞也)。

慌慌(呼廣反慌忽眼亂也亦迷惑也)。

** 未曾有因緣經下卷

先喫(口迹反謂喫噉食飲也經文作􂘭非也)。

沛然(普賴反三蒼沛水波流也亦大也經文作霈近字也)。

* 須賴經一卷玄應音

跋跙(才與反樹名也)。

布施(補故反布也惠施也經文作􃒎非也)。

過讁(知革徒厄反謂謫罰也方言謫怒也郭璞注曰謂相責怒也讁譴也責也)。

晝度宮(知胄反晝度樹皆天上名也)。

娛樂(語俱反下力各反前首楞嚴三昧經中卷已釋訖)。

* 寶網經一卷玄應音

鎗鎗(楚行反三蒼金聲也經文作𠏧誤也)。

怵惕(恥律反下又作悐同他狄反說文怵恐惕驚也尚書云怵揚唯厲孔注云怵惕懷懼也亦悽愴)。

* 彌勒成佛經玄應音

泯然(蜜牝反毛詩傳曰泯滅也爾雅云泯盡也說文從水民聲牝音頻泯反也)。

狼跡山(案梵本言屈吒播陁山此唐云鷄足山又云尊足山今迦葉居中者在菩提樹東也)。

鷹鶻(胡骨反亦鷹鳥類也)。

* 觀彌勒菩薩上生經慧琳音

旋􃷣(上隨緣反王注楚辭云旋轉也何注公羊云旋繞也博雅云便旋俳佪也說文從於從疋㫃音偃疋音踈也下
冤阬反說文夗轉也從夕臥從卩也經作婉誤也卩音節也)。

㲂觸(宅耕反字書㲂橦也或作楟亦作棖古今正字從殳作㲂經作樘柱也非經義殳音殊橦音濯江反也)。

牢度跋提(梵語上音勞下音盤末反)。

紫紺(甘暗反孔注論語云紺者齊服盛色以為餙也說文帛染青而赤也謂之紺從糸甘聲)。

暎徹(上英敬反考聲云暎暉也傍照也潘安仁石榴賦云暎亦傍照也說文從日英聲也下纏列反國語云徹猶明
也論語云徹通也毛詩云徹達也說文亦通也從彳從攴育聲也彳音丑尺反攴音普卜反)。

闌楯(上懶單反下脣閏反郭注山海經云闌檻也王注楚辭云檻楯也縱曰檻橫曰楯顧野王云謂殿上鈎闌也說
文楯亦闌檻也從門柬音簡楯從木盾聲盾音脣准反經作欄埤蒼云木名經誤也)。

梁棟(東弄反周易云上棟下字以禦風雨也說文棟屋極也從木東聲)。

荷珮(上音賀字書云荷負物於背也下裴貝反顧野王云几帶物於身謂之珮說文珮所以象德也從玉凧聲或從
人作佩亦同用也)。

炳然(上兵皿反蒼頡篇炳著明也廣雅云炳亦明也說文從火丙聲也)。

甄叔迦寶(上結延反梵語前觀無量壽經中已釋)。

* 彌勒來時經玄應音

倪􃚺􃷤(上魚禮反次力底反下匹逄反梵語龍名也)。

氾羅(敷劒反城名也)。

* 彌勒下生經慧琳音

坌塵(盆問反考聲云坌謂塵猥至也桂苑珠藂云坌亦塵也說文從土分聲或作坋)。

跋陁(盤鉢反梵語經作鈸字誤也)。

飢饉(上既希反郭注爾雅云饑謂五穀不熟也穀梁傳云五穀不熟為大饑說文從食几聲或作饑也下勤􂍨反爾
雅云蔬不熟為饉郭注云凡草木可食者通名為蔬穀梁傳云三穀不升謂之饉說文從食堇聲堇音謹也)。

翡翠(上肥味反下七醉反考聲云翡翠鳥名也翡赤羽鳥也雄曰翡周書云正南以翡翠為獻說文翠青羽雀也悉
出欝林二字並從羽卒非皆聲也)。

儴佉(上壤章反下却伽反梵語王名也)。

妬路毘尼(上都路反梵語)。

出㲉(腔角反考聲云卵空也字書云卵已孚也㲉也桂菀珠藂云孚㲉鳥卵之外皮也文字典說從卵𣪊㲉亦聲)。

* 彌勒下生成佛經慧琳音

漸減(下監斬反考聲云減耗也韓詩云減少也說文損也從水咸聲也)。

棘束(上兢力反方言云江淮之間凡草木有朿傷人者皆謂之棘左傳云棘酸棗也說文似棗藂生也從二束也經
二來乖經也下此恣反說文木芒也謂木皮外有朿者也若棘榆枳之類也棘從並束束像形也)。

耎草(上而兗反鄭眾云耎謂柔耎之耎也博雅云耎弱也說文從而大聲)。

𡳐踐(上梨雉反方言云𡳐麻作之者謂之𡳐毛詩傳曰𡳐踐也鄭注禮記云𡳐猶行也又曰𡳐蹈地者也說文從尸
彳久舟象形尸聲彳音尹尺反聲文從復作履俗用字也下錢演反孔注論語云踐循也毛詩傳云踐行皃也鄭注禮記
云踐𡳐也又曰賤猶升也說文從足從戔或作𧗸㣤並同戔音賤)。

植妙因(上承織反鄭注周禮云植謂根生之屬也方言樹植立也說文從木直聲)。

關𨷲(上古環反說文以木撗持門戶所以闔閉扇謂之關擔者也從門𢇇聲𢇇音同上𢇇字從𢆶從丱𢆶音幻虬反
丱音古患反經文從􃷥作關非下羊灼反顧野王云所以封固關令不可開也國語云請委管𨷲是也說文從門龠聲龠
音同上經作鑰亦通也)。

繞𡑢(上饒少反說文繞纏也從糸堯聲下恬叶反杜注左傳云𡑢城上女墻也又崔氏云𡑢其宮而守之𡑢短垣也
說文從土葉聲或音添叶反也)。

隍壍(上穫光反爾雅云隍虛也蒼頡篇云隍城下坑也說文城池有水曰池無水曰隍也從𨸏皇聲𨸏音附也下妾
艷反顧野王云塹今謂城池也周書云無渠壍而守之字書亦謂城隍也說文塹坑也從土斬聲經從漸作壍亦通)。

擢芳林(憧卓反廣雅云擢出也方言擢拔也許注淮南子云擢引也說文從手翟聲翟音宅)。

餉佉　羯陵伽國　密絺羅國　般逐迦　伊
羅鉢羅　揵陁羅國　婆羅痆斯國(痆音𧹞黠反並梵語天竺
諸國名具如西域記說也)。

俄誕(上我哥反毛詩箋云俄頃也何注公羊傳云俄者須臾之間也說文從人我聲也下達坦反考聲云誕生也說
文從言延聲也)。

雲翳(繄計反賈注國語云翳猶屏也郭注方言云翳謂蒙幕也又曰翳謂奄覆也廣雅云翳猶障也說文翳謂華盖
也從羽殹聲殹音同上繄音曀𠔃反)。

飄灑(上匹遙反毛詩傳云飄猶吹也說文從風票聲票音必消反下䟽解反考聲云灑散水也王注楚辭云如水灑
地也說文從水麗聲也)。

保母(報抱反鄭箋毛詩云保守孔注尚書保安也鄭注禮記云慎其身者謂安保護之也說文保養也從人孚省聲
孚音拊無反經作㨐音普苟反蒼頡篇云拊㨐擊也說文㨐衣上擊也案保母者懷抱菩薩安養之母也不可擊此母而
令抱菩薩耶乖於經義其字非也)。

彫輦(上鳥聊反。孔注尚書云彫畫也。王注論語云彫琢刻畫也。廣雅云鏤也。說文彫琢以成文也。從周彡聲彡音衫
經文作雕。郭注穆天子傳云雕是能食麞鹿之鳥也。說文雕鷙鳥之類也鷙音至也深違經旨非也。下連展反。司馬法曰
夏后謂輦曰金車也。鄭注周禮云輦謂皇后居宮中從容所乘也為輕輪人挽以行也。說文從車㚘在車前引之也㚘並
行也從二夫㚘音伴)。

懷妊(壬鴆反毛詩傳云妊謂懷任是也廣雅云妊㑗也桂苑珠藂云妊謂婦人懷孕也說文妊亦孕也從女從壬壬
亦聲妊又平聲今不取也㑗音身考聲云㑗謂婦人有胎也)。

毀捇(丑格反考聲去􃷦開也捇撤也說文從手赤聲經作圻考聲地裂也非經義也)。

覉籠(上寄冝反王注楚辭云革絡馬頭曰羈杜注左傳云羈謂馬羇也考聲云羈馬勒也繫也說文從网􃷧􃷧即馬
絆也􃷧或從革􃷧音同上或作羈下鹿紅反莊子云鳩之在籠是也說文從竹龍聲网音冈象形字也)。

蓊蔚(上屋孔反下氳勿反廣雅云草木盛蓊蔚也顧野王云亦草木盛皃也古今正字二字並從草翁尉聲經文作
欝欝謂愁煩氣出皃也)。

花鬘(音蠻西國花名以為嚴身之具)。

缺犯(上犬悅反顧野王案毛詩云缺猶玷也蒼頡篇云缺戲也說文從缶夬聲音恠缶音浮苟反玷音點)。

衢巷(上具于反爾雅云四達謂之衢郭注云衢謂交道四出也顧野王案公羊傳云放于衢路是也說文從行瞿聲
也下胡絳反毛詩傳云巷里塗也又曰巷門外也鄭注禮記云巷猶閭也說文巷里中道也或作衖從行共聲或作𨜕三
字同用也絳音降也)。

繽紛(上匹賓反下芳分反考聲云繽紛眾多皃也王注楚辭云繽紛亦盛皃也說文繁眾也二字並皆從糸賓分聲
糸音覔賓字從丐也)。

衢街(下音皆說文四通道也從行圭聲)。

夾路(上音甲孔注尚書云夾兩階也顧野王云夾在兩邊也文字典說亦兩邊也從二人夾輔大人也說文從大像
形也)。

蠲除(上決玄反顧野王云蠲謂清潔也郭注爾雅云蠲謂清明之皃也注方言云蠲亦除也文字典說從虫從目從
勹勹象虫身益聲勹音包也)。

拯濟(拯取䒱字上聲桂菀珠叢云拯救拔出溺也杜注左傳云拯助也廣雅云拯救也古今正字從手丞聲說文或
作抍又作撜並同上音下賚計反孔注尚書云濟渡也杜注左傳云濟益也賈注國語云濟成也說文從水齊聲也)。

忻樂(上音昕賈注國語云欣樂也毛詩傳云欣亦樂也廣雅云欣喜也說文欣笑喜皃也從心斤聲或作訢又作欣
也)。

* 佛說諸法勇王經一卷慧琳音

摶如(上段鸞反廣雅云摶手握使相著也說文從手專聲)。

潤漬(資似反顧野王云漬猶浸也說文從水責聲也)。

蝦蟇(上夏加反下麥巴反蒼頡篇蝦蟇水中虫也說文二字並從虫叚莫聲)。

窟穴(上困骨反杜注左傳云窟地室也聲類云兔所伏也亦作堀古今正字從穴屈聲也)。

筋脈(上謹欣反禮記云老者不以筋力為禮是也說文筋是肉之力也從肉竹竹即物之多筋者從力力即象筋也
經或從角從艸作筋俗字也下孟百反考聲云正作衇亦俗脈說文云血之分邪行於體中者也從𠂢血聲𠂢音拍賣反
經從肉作脉傅用已久故存之也)。

魯眴(玄絹反王注楚辭云眴視皃也顧野王云如今人動目密相戒語也說文目搖也從目從旬省聲經文從旬作
眴書寫誤也)。

熙怡(上喜飢反考聲云熙和也美也爾雅云敬也文字典說從火熙聲熙音以之反經作悕誤也下以之反考聲怡
喜悅也和也左傳云亦悅也爾雅云怡樂也方言亦喜也文字典說從心台聲也)。

* 一切法高王經慧琳音

頻驘(下魯戈反梵語是佛弟子名也經從馬作騾共諸經字異誤也)。

強伽(舊名恒河是也亦名殑伽從阿耨大池東面象口出流入東海其沙細與水同流)。

坻彌(都奚反謂大身魚也經文從魚作𩸹非正字也)。

* 第一義法𠢧經序慧琳音

第頟(下牙格反方言云頟􃷨也古今正字從頁各聲字書從各作額正體字也經序作額俗字也)。

換久(上桓貫反說文換易也從手奐聲也奐音喚經序作換俗字也)。

** 第一義法𠢧經

羸瘦(上類危反杜注左傳云羸弱也賈注國語云羸病也說文云羸亦瘦也從羊𣎆聲亾也羸力臥反)。

成擔(都濫反字書擔負也考聲以木荷物也案成擔者言髮多蓬亂可得成擔負也說文從手詹聲也)。

傴身(上紆禹反廣雅云傴曲也考聲傴曲腰也說文從人區聲)。

迭相(田結反杜注左傳云迭更也方言代也說文從辵失聲辵音丑略反)。

棘束(上兢憶反下此漬反前彌勒下生成佛經已訓釋)。

利響(香仰反孔注尚書云若響之應聲也說文從音鄉聲經作嚮古字也)。

蟲齧(下研結反禮記云無齧骨說文云齧噬也從齒㓞聲也㓞音口戞反)。

有蟒(莫牓反郭注爾雅云蟒即虵之大者也說文從虫莽聲莾音同上經從奔作蟒誤也)。

迭互(乎故反顧野王云互謂更遞也考聲互交互也說文云可以收繩也從竹像形中像人手所椎握)。

富特伽羅(梵語也)。

* 大威燈光仙人問疑經慧琳音

傴僂(上紆雨反前第一義法勝經已釋下良主反杜注左傳云傴僂身曲也考聲曲腰也說文從人婁聲也)。

瓶罐(上並冥反下官亂反說文瓶汲水器也從瓦并聲或作缾文字集略云罐亦汲水器也或作􃞐通用也)。

蘆葦町(上魯胡反次葦鬼反郭注爾雅云蘆即葦也葦未秀者為蘆也說文二字並從草盧韋皆聲也下徒
頂反蒼頡篇云町田區也說文田處曰町也從田丁聲也)。

詶詛(上州狩反考聲云詶亦詛也說文從言州聲經文從口作呪俗字也下阻肋反鄭注周禮小事曰詛說文從言
且聲經從口作咀俗字也)。

熙怡(喜飢反下以之反諸法勇王經注已具釋)。

磔耶(上張革反廣雅云磔張也開也案磔者今之唐言一𣔳也謂將手大拇指與第二指張開一𣔳是也文字典說
從石桀聲經從手作􃷩誤也桀音搩也)。

蟒虵(上莫牓反前第一義法勝經中已釋訖)。

迦膩(下尼致反梵語)。

踊躍(上容聳反下羊灼反杜注左傳云踊跳躍也說文二字並從足甬翟皆聲也甬音同上)。

靉靆(上哀改反下臺乃反案靉靆者香烟氣重皃顧野王云靉靆謂日月晻默無光也二字並從雲愛逮聲也)。

紫紺(下甘暗反前觀彌勒上生兜率陀天經已具釋)。

紅縹(下漂眇反考聲云縹帙也青紅雜色也說文縹帛青白色也從糸票聲古字也)。

愜陁羅尼(上謙叶反考聲愜當意也博雅可也說文愜快也從心匧聲或作匧亦作㤲也)。

* 順權方便經上卷慧琳音

姝好(躅踰反毛詩傳云姝美色也韓詩云姝好然美也方言趙魏燕岱之間謂好為姝說文亦好也從女朱聲)。

晃煜(融祝反廣雅云煜熾也說文煜熠燿也從火昱聲熠音淫立反也)。

睎望(喜依反廣雅云睎視也說文望也從目希聲經作悕誤也)。

揵沓惒(梵語也神名也)。

𢢣怠(佳邂反賈注國語云懈惓也廣雅云懈懶也說文懈亦怠也從心解聲也或作懈亦通)。

丘聚(去尤反周禮云四邑曰丘鄭注云丘四里也孔注尚書云地之高曰丘也又序云丘亦聚也說文亦土之高也
從一一地也人居在丘象地形也經從土作坵非也坵音池)。

肴膳(上効交反賈注國語云肴爼也毛詩傳云肴豆實也鄭箋云豆實謂豆􂩇也凡非穀而食之者曰肴說文肴啖
也從肉爻聲爻音同上也下禪戰反鄭注周禮云膳之言善也今時美物曰珍膳又注儀禮云膳猶進也說文具食也從
肉善聲經並從食作餚饍俗字也)。

飢饉(勤靳反前彌勒下生經已釋)。

** 順權方便經下卷

慳嫉(上苦姧反廣雅云𩋆堅悋也埤蒼云𩋆遴也文字典說貪也恡惜也從心堅聲或從革作𩋆古字也下秦悉反
王注楚辭云害賢曰嫉古今正字從女疾聲經從心作愱誤也)。

犇逸(本門反爾雅云大路謂之奔郭注云謂人行走趨步之處因以為名也顧野王云謂犀牛走也左氏傳云鄭伯
之車犇于濟也鄭注考工記云奔疾也今通作奔)。

撾揵摨(上卓瓜反考聲擊也揵音乾下遲利反梵語也謂今擊靜搥也)。

羅閱祇城(閱音緣拙反梵語城名)。

諷誦(上風鳳反下松縱反鄭注周禮云背文曰諷以聲節之曰誦廣雅云諷教也說文諷亦誦並從言風甬皆聲甬
音涌)。

* 樂纓絡莊嚴方便經慧琳音

㲂觸(上宅耕反前彌勒上生兜率天經已釋經從木作棖非也)。

兔猫(上土固反考聲狐兔也說文云獸名也象踞後點象其尾形免頭與􂻨頭同故從􂻨省下夘包反或作貓顧野
王云猫似虎而小人家畜養以捕鼠也文字典說從犬苗聲)。

苦歰(下森戢反說文歰不滑也從雨比上二到下二正經作澁俗字)。

所螫(下聲隻反說文螫虫行毒也從虫赦聲也)。

揵鎚(上件焉反下直追反梵語也)。

十𠳞(羗迦反梵語也)。

𡊅穢(分問反說文云棄除也從廾推萃棄米會意字也𡊅古文也)。
一切經音義卷第三十二



一切經音義卷第三十三

翻經沙門慧琳撰

  
  * 
大乘造像功德經二卷　慧琳
六度集經八卷　玄應
太子須大拏經一卷　玄應
九色鹿經一卷　慧琳
菩薩睒子經一卷　玄應
睒子經一卷　慧琳
太子墓魄經一卷　玄應
太子沐魄經一卷　慧琳
無字寶篋經一卷　慧琳
大乘離文字經一卷　慧琳
大乘遍照光明經一卷　無
老女人經一卷　慧琳
老母經一卷　慧琳
老母六英經一卷　慧琳
德護長者經一卷　玄應
月光童子經一卷　玄應
申日兒經一卷　慧琳
長者子制經一卷　慧琳
菩薩逝經一卷　慧琳
逝童子經一卷　慧琳
文殊問菩提經一卷　慧琳
伽耶山頂經一卷　慧琳
象頭精舍經一卷　慧琳
大乘伽耶山頂經一卷　慧琳
犢子經一卷　慧琳
乳光佛經一卷　慧琳
無垢賢女經一卷　慧琳
腹中女聽經一卷　慧琳
未曾有經一卷　慧琳
甚希有經一卷　慧琳
轉女身經一卷　慧琳
無上依經二卷　慧琳
決定總持經一卷　慧琳
謗佛經一卷　慧琳
寶積三昧經一卷　慧琳
右三十五經四十四卷同此卷音。

* 佛說大乘造像功德經上卷慧琳音

殞墜(上筠菌反下椎類反聲類云殞沒也隕墜落也孔註尚書云若墜㴱泉也說文從歺員聲或從𨸏作隕不取
歺音殘墜文字典說云墜從高落下也從𨸏遂省聲􃫡音遂或作隊也)。

黯如(上鴨檻反王肅註家語云黯黑貌也說文黯㴱黑貌也從黑音聲也)。

瞬頃(上輸閏反呂氏春秋云萬世猶一瞬者是也說文瞬謂開闔目數搖也從目舜聲或從寅作瞚)。

旭日(上吁玉反毛詩傳曰旭謂日始出大昕之時也說文旭日且出貌也從日九聲)。

繽紛(上匹賓反下忿文反前彌勒下生成佛經已釋訖也)。

雲𪾼(下繄計反爾推云陰而風為壹也毛詩云日有曀是也說文從日壹聲繄音𪾼兮反)。

** 下卷

繪飾(上迴外反孔注尚書云繪者會五綵繡也鄭注論語云繪畫文也說文從糸會聲經從貴作繢音逵位反織餘
􂋧也非經義也下昇織反考聲云裝飾也文字典說云修飾也從飤巾聲飤音似也)。

盲眇(上莫耕反說文目無眸子曰盲從目亡聲眸音牟下綿小反周易曰眇能視不足以與明也說文目小也從目
少聲也)。

聾聵(上祿東反左傅云耳不聽五聲之和為聾蒼頡篇云聾謂耳不聞也說文亦無聞也從耳龍聲下頑恠反國語
云聾聵不可使聽也賈注云生聾曰聵文字典說從耳貴聲也)。

喎斜(上苦乖反又音誇考聲云喎曰偏戾也說文從口咼聲也咼音􃴙也)。

皴歰(上七旬反埤蒼云皴𤖷也郭注山海經云皵謂皮皴也古今正字從皮俊省聲下參立反前樂瓔珞莊嚴經
已釋)。

瘤癭(上音留顧野王云廇謂腫結不潰散也列女傳云齊有宿瘤女是也下瓔郢反說文頸腫也並從疒留嬰皆聲)。

傴僂(上紆禹反下力主反前大威燈光仙人問疑經已釋)。

斑駁(上八蠻反下邦邈反漢書云白黑合雜謂之駁說文駁不純色也從馬爻聲爻音効交反經從交作駮俗字也)。

癵跛(上劣袁反聲類云癵病也考聲云手足病也說文從疒臠聲下波可反考聲跛蹇也說文行不正也從足從波
省聲)。

傭長(上寵龍反毛詩傳曰傭均也郭注爾雅云傭謂齊等也說文庸均直也從人庸聲)。

癀瘧(上􃷪光反考聲云癀病也下仰略反周禮秋時有瘧寒疾也月令云寒熱不節人多瘧疾文字典說云虐寒熱
疾也從疒從虐虐亦瘧也)。

癈瘕(上甫吠反鄭注禮記云癈謂癈於人事也說文癈固疾也從疒發聲下赫加反鄭箋毛詩云瘕病也郭注山海
經云瘕肺病也說文從疒叚聲也)。

痿躄(上委歸反鄭注禮記云痿黃病蒼頡篇云痿不能行也說文痺也從疒委聲或從歺作􃷫歺音殘下并亦反顧
野王云躄謂足偏枯不能行也說文躄謂人不能行也從足辟聲考聲或從止作𣦢亦通也)。

迸石(上擘孟反埤蒼云迸散走也說文迸散也從辵并聲也辵音丑略反考聲從足作跰亦同用也)。

頑鈍(上五關反下䐁嫰反左傳云心不測德義之經曰頑廣雅云頑亦鈍也蒼頡篇云鈍頑也淮南子云鈍識見
闇濁也說文頑從頁元聲鈍從金屯聲也)。

* 六度集經第一卷玄應音

眾祐(干救反世尊號也言有眾德自祐也祐猶助也梵言婆伽婆正言薄伽梵也)。

瘡瘳(勅流反尚書王翌日乃瘳瘳猶差也愈也)。

貧寠(瞿矩反詩云終寠且貧傳曰寠者無禮也字書寠空也三蒼無財備禮曰寠)。

鱣魚(古今䱳同知連反大黃魚也口在頷下大者長二三丈也)。

溝港(古項反謂須陀洹也此言入流或言至流今言溝港者取其流水處也)。

頻來(此應誤冝作頓來也)。

侻憶(他活反廣疋侻可也)。

窠藪(聲類作薖同口和反字書窠巢也經文作􃨩誤也)。

德韜(土勞反鞱藏也說文劒衣也)。

毒鴆(下除禁反大如雕紫綠色長頸赤喙食虵其羽以畫酒飲之即死也)。

蕃屏(府袁反蒼頡篇蕃蔽也屏牆也藩蘺也周禮九州之外為藩國)。

灼熱(之若反廣疋灼熱也灼灼明也)。

** 第二卷

遁邁(又作遯同徒頓反廣雅遁避也遁去也說文遁遷也亦退還也隱也下莫介反廣雅邁往也說文遠行也)。

無恙(餘向反爾雅恙憂也郭璞曰今人謂無恙無憂也)。

噢咿(於六反下於祇反埤蒼內悲也亦痛念之聲經文作哊喐二形非也)。

㖑言(呼戒反韻集云㖑呵也蒼頡篇云訓詁作欵恚聲也通俗文作䛥大語也猶㖑咄喚㖑皆是也)。

斃鬼(說文亦弊字同脾世反弊仆也頓也斷也)。

非跖(之石反說文足下也今皆作蹠)。

聒耳(公活反讙聒也蒼頡篇擾亂耳孔也廣雅云聒驚也)。

鞅掌(於兩反詩云王事鞅掌傳曰失容也箋云鞅荷也謂捧之也負荷捧持也趍走失遽失容儀也)。

訣辭(古穴反通俗文與死者別謂之訣字略云訣絕也)。

德徽(虛歸反爾雅徽善也尚書眘徽五典王肅曰徽美也)。

憧憧(昌恭反說文憧憧意不定也廣雅憧憧往來也字從童經文從心從重作𢝆此字與憧不同說文𢝆遲也𢝆非
此義也)。

湩流(竹用反通俗文乳什曰湩今江南亦呼乳為湩也)。

砰然(又作并同披萠反字書碎大聲也)。

授啖(又作噉同達濫達敢二反廣疋啖食也說文啖噍也亦啖與也)。

巉巖(仕街反廣疋巉巖高也亦山間崎險阻也經文作岑仕金反岑崟高也)。

孫勦(說文作􃠤同仕交反便捷也廣疋􃠤捷也聲類􃠤疾也經文作㑿非也)。

戢藏(側立反說文藏兵器也戢𣫍也聚也)。

** 第三卷

惴惴(之睡反爾雅云惴惴懼也郭注云惴謂危懼也)。

恰恰(苦洽反恰恰用心也)。

行嬖(補詣反廣雅嬖親也謂親幸也嬖愛也謚法曰賤而得愛曰嬖釋名嬖卑也卑賤𡚶媚以色事人得幸者曰嬖
也)。

隕下(于愍反爾雅愪墜也謂墜落敗壞者也)。

** 第四卷

爼醢(上側呂反字書云肉几也下呼改反爾雅云肉謂之醢郭注曰即肉醬是也)。

饕餮(古文䬢叨二字同討高反下又作飢同天結反說文貪也又貪財曰饕貪食曰餮也)。

嬖妾(前第三卷釋訖經文從艸作孽非也)。

糅毒(古文粈䏔二形同而救反通俗文肴雜曰糅也)。

熇即(許酷反埤蒼熱皃也熇熇赤熾盛也)。

仇憾(古文述同音舊牛反爾雅云仇讎疋也怨偶曰仇下胡闇反小爾雅云憾積恨也)。

眾噪(先到反說文鳥群鳴也)。

森然(所金反說文多木長貌也)。

􂪭上(敗佳反方言𥱼謂之筏南方名𥱼北人名筏也)。

真諺(宜箭反說文傳言也俗語也真猶實也言了達真言俗語也經文從口作喭誤也)。

懾驚(聲類作懾同止葉反廣雅懾懼也字書懾失常也說文心服也)。

躇步(直於反說文躊躇猶豫也)。

臂錕(下宜作琨又作瑻同音孤魂反)。

嗷嗷(又作嗸同五高反說文眾口愁也詩云哀鳴嗸嗸傳曰來得安集嗸嗸然也)。

磔著(古文㡯同竹格反廣雅磔張也漢書景紀中二年改磔曰棄市)。

指攉(苦學反說文攉毃擊也經文作确非此用也确音胡角反确薄地者也)。

梓柟(音南爾疋柟梅樊光注云荊州曰梅楊州曰柟益州曰赤楩葉似豫章無子也)。

** 第五卷

伀伀(又作忪同燭容反方言佂伀惶遽也經文作憧非也)。

邸閣(丁禮反蒼頡篇邸舍也說文屬國舍也)。

股肱(又作骰同公戶反下又竹厷古文厶同古弘反說文股髀也脛本曰股廣雅臂謂之肱也)。

仆地(蒲北反說文仆頓也謂前覆也)。

喣沫(盱矩盱俱二反謂吹噓之也禮記煦嫗覆育也鄭玄曰以氣曰喣以體曰嫗盱音詡俱反)。

施罛(古胡反爾雅云魚罟謂之罛也郭注云罛大網也)。

剉之(千臥反剉猶斫也說文傷折也經文從手作挫辱之挫非也)。

悁悒(於緣反聲類悁憂貌也說文愪忿也言膓中悁悒憤懣也)。

馬蹟(又作跡迹二形同子亦反迹猶步遽也車轍馬跡也)。

筰絕(今作窄同側格反笮猶𡑅也今謂笮出汁是也)。

** 第六卷

䥫鐓(徒對反說文鐓矛戟柲下銅也經文作錞市均反錞干樂器也錞非也用柲音府備反戟柄也)。

蝘蜓(烏典反下徒典反說文守宮在壁曰蝘蜓在草曰蜥蝪經文作𧔦􃷬非體)。

訛病(又作譌吪二形同五和反詩云民之訛言箋云訛偽也謂詐偽也)。

譴祟(棄戰反廣雅譴責也說文謫問也蒼頡篇譴訶也祟音私醉反神禍也)。

暮習(尋立反謂慣習數為也經文作謵傷協丑協二反說文謵讋也聲類謂讋言不止也)。

以賂(力故反詩云大賂南金傳曰賂遺也謂以物相謁請也)。

𧈱同(又作蚮蟘螣三形同徒得反爾疋食葉曰𧈩經作䖭居援反方言蟘螬自關而東或謂之䖭屬䖭非此用也)。

播鼗(又作鞀鞉鼓三形同徒高反鼗如鼓而小持其柄搖之者也旁還自擊山東謂之鞀牢)。

** 第七卷

足跖(之石反說文跖足下也今亦作蹠經文作𨂂非正體也)。

捻燮(奴協反下思協反揑也燮從火炎爕和也又熟也)。

刳解(口孤反謂空其腹也說文刳判也方言刳􃟳也蒼頡篇刳屠也􃟳音剔)。

建旐(治繞反爾雅緇廣充煏長尋旐周禮龜虵為旐縣鄙建旃鄭玄曰象其扜難避害也)。

徼循(又作邀同古堯古弔二反下又作巡同似遵反徼遮也循行也漢書音義曰所謂遊徼徼循以備盜賊也)。

木梗(加杏反莊子土梗耳司馬彪曰土梗土人木梗亦木人耳土木相偶謂以物像人形皆曰偶耳)。

鞬德(或言健陟正言建他歌譯云納也)。

阿譚(徒南反)。

** 第八卷

頭􃗠(先不音釋闕文也)。

齔齒(初忍反毀齒曰齔說文男八月生齒八歲而為齔女七月生齒七歲而毀齒也字從齒匕聲)。

拋鉢(普交反拋擲也埤蒼云拋擊也)。

喟然(又作㕟同口愧口怪二反說文大息也論語云喟然歎曰何晏曰歎聲也)。

蠣虫(力制反說文蚌屬也出海中人食之也)。

曰喃(梵語轉輪聖王名也)。

沆瀁(上河朗反下音養並上聲字楚辭云沆瀁而不可滯王逸注云沆瀁猶浩蕩大波濤也經文作洸洋音光羊並
平聲字非此用也)。

蹠翁(之石反蹠補也謂補履老翁也)。

㤥焉(胡大反通俗患愁曰㤥㤥亦苦也㤥亦恨也)。

㾓痛(烏玄反謂手足㾓疼也張揖雜字云痛癢㾓疼是也酸足是也經文作㾓亦同也)。

* 太子須大拏經玄應音

檀特山(或言單多囉迦山或云檀陀山此譯云陰山也)。

須大拏(女加反或言須達拏或云蘇陀沙拏此譯云善與亦言善施也)。

蒼天(錯郎反爾雅春為蒼天注云萬物生蒼蒼然也)。

愕然(字書或作咢同五各反愕驚也)。

為幟(古文􃰞同尺志反幖也通俗文私記曰幟廣雅幟幡也墨子曰以為長丈五尺廣半幅曰幟也)。

蜎蜚(一泉反字林蟲貌也動也下古書飛皆作蜚同甫韋反蜚謂蜚揚也)。

嶔崟(去銜去吟二反下語銜宜金二反廣雅云嶔崟高也亦山阜之勢也)。

嵯峨(才何反下我多反廣雅嵯峨高也楚辭注云山截蘗峻蔽曰為嵯峨者也)。

三顀(直追反說文額出也今江南言顀頭胅額乃以顀為後枕高胅之名也經文作膇未見所出也)。

脣䫂(丁可反廣雅䫂醜貌也經文作哆充爾丑亞二反非今用也)。

凸髖(徒結反抱璞子作凸凸起也蒼頡篇作𥥌不平也經文作昳非體也下音寬埤蒼髖尻也說文髀上也)。

下蛘(餘掌反說文搔蛘禮記蛘不敢搔是也字從虫今皆作癢近字也又作痒音似羊反病名也痒非字義也)。

市井(子郢也周禮九夫為井方一里也白虎通曰因井為市故曰市井說文云八家一井象構幹形象壅形也)。

* 佛說九色鹿經慧琳音

拂柄(上紛勿反毛詩傳云拂去也鄭注儀禮云拂拭也又注禮記云拂除塵也廣雅云拂亦除也說文拂擊也從手
弗聲下兵命反字書云柄執也持也把也操也說文從木丙聲)。

癩瘡(上來大反考聲云癩病也文字典說云惡疾也從疒賴聲或作癘下楚霜反說文瘡痍也從疒倉聲或作創今
不取也)。

踞其(居御反說文踞即蹲也從足居聲也)。

嘖數(上爭格反廣雅噴怒也責讓也說文嘖大呼也從口責聲或從言作謮也)。

羼提(察限反梵語)。

* 菩薩睒子經玄應音

麋鹿(美悲反蒼頡篇云以冬至解角者說文鹿屬也)。

傍偟(蒲光反下胡光反傍偟俳佪也)。

礏礏(五合五闔二反埤蒼磼礏高貌也磼音才合反經文作儼儼非也)。

* 佛說睒子經慧琳音

溝坑(上苟侯反說文水瀆廣四尺深四尺謂之溝也從水冓聲也下客庚反蒼頡篇云坑謂溝壑陷也古今正字坑
墟也壍也從土亢聲也亢音康浪反)。

熊羆(上許弓反說文似豕山居冬蟄舐其掌掌似人掌也古今正字從能從灬下彼眉反郭注爾雅云似熊而長頭
高脚猛憨多力能拔木也說文如熊黃白色也從冈從熊憨音呼甘反)。

蹈地(桃到反劉兆注穀梁云蹈履也廣雅蹈行也說文踐也從足舀聲舀音遙小反)。

怖遽(渠御反杜注左傳云遽畏懼也考聲遽亦懼也說文從辵豦聲也經從心作懅非也辵音丑略反)。

彷徉(上薄忙反下餘章反國語云屏營彷徉於山林之中也顧野王云彷徉猶俳佪也古今正字二字並從彳羊方
皆聲也彷亦音房今不取也彳音丑尺反)。

果蓏(下騾果反鄭注周禮云果桃李之屬也應邵注漢書云木實曰果草實曰蓏考聲云蓏蔓生之子瓜瓠之屬也
文字典說云果實未熟不鬻於市象形果在水上也經文從艸作菓俗字也蓏說文從艸㼌聲㼌音庾也)。

捫摸(上莫奔反下門傅反聲類云捫亦摸也郭注方言云摸謂撫循之也顧野王云摸𢱢也說文捫即撫持也循即
摩也二字並從手門莫皆聲循音旬𢱢音乘作反)。

* 太子墓魄經玄應音

襲續(古文戮同辭立反襲受也廣雅襲及也亦合也仍也)。

故質(之逸反太玄經受質所疑宋忠曰質問也廣雅質亦問也謹也定也)。

矇聵(上莫公反有眸子而無見曰矇下五怪反生而即聾曰聵聵亦無知也)。

空刓(又作因同五桓反廣雅云刓斷也楚辭刓方以為圓王逸曰刓削也)。

噢咿(於六反下於祇反埤蒼內悲也又痛念之聲也經文作哊郁喐三形並非正體也)。

驂駕(匆含反說文駕三馬也居右而驂乘備非常也驂旁馬曰騑騑音妃也)。

顉頭(牛感反說文低頭也廣雅顉搖也謂搖其頭也今江南謂領納搖頭為傪顉亦謂笑人為顉酌傪音蘇感反)。

選耎(而兗反案選耎猶須臾也呂氏云少選俗謂之選耎言推託不肯為也經文或作選蝡或作潠𣽈非也)。

忸怩(又作恧同女竹反下女胝反通俗文慙耻謂之忸怩也上)。

纔有(在哉反廣雅云纔暫也東觀漢記僅也不久也)。

何訾(又作𢋀同子移反訾量也思也經作貲貲財之貲非體也)。

* 佛說太子沐魄經慧琳音

生埋(下買排反字書埋藏也考聲云埋沒也說文從土里聲或作薶)。

作城(石征反說文城所以盛民也從土成聲經文從感非也)。

儲資(直驢反考聲儲積也桂苑珠藂云儲謂蓄物以為備也說文從人諸聲也)。

夗轉(冤阮反說文夗轉猶臥也從夕從卪從車作䡝非也卪音節也)。

轢我(零的反說文車所踐也從車樂聲也經文作僻我考聲云僻偏也說文僻避也毛詩云僻從旁牽也非經義乖
也僻音匹尺反)。

虎賁(上呼古反下博門反孔注尚書云虎賁勇士稱也若虎賁戰言其猛也周禮云族賁氏掌執戈者夾王車而趍
是也說文虎從虍虎足似人足象形字也虍音呼經文從巾作𧆞非也賁從貝卉聲卉音諱也)。

走獸(收呪反爾疋云四足而毛謂之獸蒼頡篇云獸走者也廣雅云獸守也經文從犬作狩鄭注周禮云冬田為狩
郭注爾雅云放火燒草亦曰狩非經義)。

烝煮(上之仍反說文烝謂火氣上行也從火氶聲也經從艸作蒸誤也下諸汝反說文煮猶烹也濩也從火者聲經
從水作􃷭非也)。

* 無字寶篋經慧琳音

慙愧(雜甘反尚書云惟有慙德說文慙亦愧也從心斬聲或作慚慚音𧑯感反非經義也)。

* 大乘離文字普光明藏經慧琳音

如爓(葉壍反考聲云火光貌也說文火爓也從火閻聲經文作焰俗字壍音妾艷反)。

* 大乘遍照光明藏無字法門經(無字可音訓)

* 佛說老女人經慧琳音

痛蛘(羊掌反考聲云蛘痛之微也禮記云蛘不敢搔也鄭注孝經云抑搔癢痛是也說文蛘搔也從虫羊聲文字集
略或作癢韻略作痒也)。

相揩(客皆反廣雅云揩摩也說文從手皆聲也)。

有𣞙(乘朗反考聲云鼓匡也字書鼓材也說文從壴桑聲壴音胡也)。

枹打鼓(上附無反顧野王云枹鼓椎也說文擊鼓柄也從木包聲也經從孚作桴桴音孚論語云大曰筏小
曰桴非經義也下孤五反鼓考聲正體鼓字說文從豈從支象旗手擊之也經中從皮作皷俗字非也豈音誅屢反攴音
普卜)。

羸老(累危反前第一義法勝經已釋)。

* 佛說老母經慧琳音

相鑽(下祖鸞反顧野王云鑽謂鐫鑿也說文所以穿也從金贊聲也)。

捶鼓(隹鬼反說文捶以杖擊也從手垂聲也)。

禽獸(及今反白虎通云禽者鳥獸之總名也爾雅云二足而弜曰禽說文頭象形從禸今聲禽离𠒋頭相似也經文
從犬作𤢌非也禸音柔帚反)。

* 佛說老母女六英經慧琳音

惸惸(葵營反孔注尚書曰􃷮單也謂無兄弟曰􃷮也無子曰獨字書云焭焭無所依是也或從耳作煢文字典說云
惸字從𠔃從子作惸誤也)。

從燧(音遂杜注左傳云燧取火者也許叔重注淮南子云燧五石之銅精圓以仰曰則得火考聲云燧者今之火鏡
也圓徑二寸許皆有文靣窊照日以艾承之便得火文字典說從火遂聲說文或從金作鐆考聲或從車作䡵窊音烏蝸
反)。

檛鼓(上陟蝸反聲類云檛棰也考聲檛擊也文字典說從木過聲說文從竹作𥬸)。

* 德護長者經上卷玄應音

漏泄(思列反廣雅泄溢也泄亦漏也亦發也)。

** 下卷

門閫(又作梱同苦本反三蒼閫門限也)。

廡廊(籕文作𢋑同亾禹反說文堂下周屋也廊亦屋)。

紇多(胡沒反)。

毘桎(知栗反皆神名也)。

脂那(唐國名也或言震旦或云真丹神州之總名也)。

* 月光童子經玄應音

巳索(所挌反蒼頡解詁索盡也又亦㑥也)。

翳曰(於計反廣雅翳掩也方言翳掩也)。

滔天(討高反尚書云浩浩滔天孔注云滔漫也言水盛大若漫天也)。

鷙鳥(脂利反猛鳥也廣雅鷙執也謂能執服眾鳥也鳥之勇銳者曰鷙鷹鸇之類也經文從虫作蟄音除立反虫獸
蟄藏也蟄非此用也)。

慴竄(古頰反爾疋慴懼也郭注云即恐懾也)。

遁藏(又作遯遂二形同徒頓反廣雅遁避去也隱也)。

蠅蠛(眠結反爾雅蠛蠓也郭注云小虫似蜹風春雨磑者也)。

俾倪(或作䫌兒兩字又作㪏堄二形字林同普米反下五禮反俾倪傾側不正也)。

叵我(普我反謂搖動不安也經文從足作𧿽𨁟或從山作𡶅峨並非也)。

相𢾛(古文敞𢾊楟三形今作打同音宅衡反謂𢾊觸也)。

緹幔(他禮反說文帛赤黃色也赤緹縓色也)。

赤㭰(今作𠲿同醉髓反廣雅㭰口也字書鳥喙也或作觜古作􃷯也)。

霍然(呼郭反霍謂急疾之貌也經文作戄誤也)。

探道(他含反爾雅探取也說文遠取曰探也)。

* 申日兒經(申日此曰首寂)玄應音

無垠(又作泿同五巾反垠咢也說文地垠岸也)。

拘耆(或言居枳羅鳥此云好聲鳥經文作􃷰誤也)。

鶡鴨(胡葛反下又作鵪同竹甲反鶡似雉而大青色也)。

洪炎(借音以贍反正字作焰又作焰光焰也)。

亘然(歌鄧反亘猶恒也亘亦通也)。

* 佛說長者子制經一卷慧琳音

匃食(上葛艾反說文匃乞也人亾財物則乞匃也從人從亾也經作丐俗)。

高燥(下搔早反周易云水流濕火就燥說文燥乾也從火喿聲喿音騷到反也)。

嬈我(奴鳥反說文嬈擾戲弄也從女堯聲)。

蝡動(上閏尹反考聲無足曰蝡有足曰蟲淮南子云昆虫蝡動是也說文蝡亦動也從虫耎聲耎音而兖反經文作
蝡非也)。

刻鏤(上肯勒反下樓豆反爾雅云金謂之鏤木謂之刻郭璞注云皆謂治璞之名也考聲鏤錯也攻理金銀也杜注
左傳云刻亦鏤也說文剛䥫可以刻鏤也刻從刀亥聲鏤從金婁聲也經文作鏤俗字也)。

* 佛說菩薩逝經一卷慧琳音

嬈我(前長者子制經已釋訖)。

蜎蜚(上一緣反毛詩云蜎蜎者蜀也傳曰蜀赤虫也說文從虫肙聲下肥味反杜注左傳云蜚蠜也郭注爾雅云蜚
即負盤臭虫也說文兩字並形聲字也)。

* 佛說逝童子經一卷慧琳音

帔袈裟(上音丕顧野王云帔謂帔之於背上也王注楚辭云在背曰帔也說文從巾皮聲經從衣作被亦通
借音用也)。

* 文殊師利問菩提經一卷慧琳音

重擔(上躅隴反下耽濫反也前第一義法勝經已釋訖也)。

利鈍(突困反前大乘造像功德經已釋訖也)。

* 大乘伽耶山頂經一卷(菩提留志)慧琳音

牆壁(匠羊反論語云夫子之牆數仞也孔注云七尺曰仞考工記云牆厚三尺也尚書云無敢逾垣牆顧野王云牆
亦垣也說文從嗇爿聲爿音床嗇音色也或作墻又作廧亦作牆雖通用今並不取也)。

時燄(閻漸反考聲火行微貌也孔注尚書云若火然燄燄尚微其所及焯然有次序不可絕也說文亦火微燄燄也
從炎臽聲臽音陷也焯音章若反)。

分析(星亦反孔注尚書云分析也聲類云析劈也說文破木也從木斤聲也經從手從片俗字也)。

顧戀(古布反鄭箋毛詩云迴首曰顧顧猶視也又云顧念也廣雅云眷顧也說文云從頁雇聲頁音賢結反雇音同
上經作顧俗也)。

* 佛說象頭精舍經一卷(後魏流支)慧琳音

砂礫(零的反說文砂礫小石也從石樂聲經從水作沙亦通也)。

係念(奚詣反考聲係謂思在心不忘也說文從人系聲系音奚計反)。

莖稈(上幸耕反蒼頡篇云草本曰莖考聲竹曰箇木曰枚說文從草巠聲巠音工冷反也下乾懶反杜注左傳云稈
槀也說文稈禾莖也從禾旱聲也或作䄨今不取經文從草作𦼮說文𦼮堇菜名也乖經義非也)。

* 大乘伽耶山頂經一卷(元魏流支)慧琳音

辮髮(上駢沔反說文辮謂交織之也從糸辡聲辡音別免反經從扁作編誤也駢音蒲眠反沔音綿典反)。

懈怠(上佳賣反下臺乃反前順權方便經上卷已釋訖也)。

疲惓(上備悲反賈注國語云疲勞也廣雅云疲猶倦也說文從疒皮聲疒音女厄反惓或從人作倦)。

奮迅(上分問反廣雅云奮振也舒也鄭注禮記云奮動也說文云奮翬猶飛也從奞在田上奞音雖)。

* 佛說犢子經慧琳音

􃴷取(上鈎候反考聲􃴷取牛羊乳也正體􃷱字說文或從子作􃷲經從手作搆是搆擩識理不明也與經義乖也擩
音奴關反)。

憋惡(片蔑反考聲憋怤好嗔也方言憋亦惡也郭注云憋怤急性者也古今正字從心敝聲敝音毘袂反怤音敷也)。

乳湩(冢隴反郭注穆天子傳云湩乳汁也今江南亦呼乳為湩說文乳汁也從水重聲隴音龍用反)。

* 佛說乳光佛經慧琳音

牴蹋(上低禮反說文牴觸也從牛從氐氐亦聲也下談盍反說文踐蹋也從足􂰌聲􂰌音㙮也)。

倩鄉(清性反考聲倩𠎥也郭注方言云可假倩也顧野王云倩亦假也說文從人青聲)。

謾抵(上滿盤反說文謾欺也從言曼聲曼音萬也下低禮反考聲抵扞也拒也說文從手氐氐亦聲也經從牛作牴
牴是觸誤也)。

蜎飛(上一緣反前菩薩逝經已釋訖也)。

* 無垢賢女經玄應音

椑樓(臂彌反西國長者婦名也胎藏經作桿疑字誤也)。

* 腹中女聽經慧琳音

倮形(華瓦反𠎥音字也本音盧果反顧野王云倮脫衣露袒也說文倮亦脫衣露體也從人果聲或作裸又作躶或
亦作臝字體稍多今依說文從人作倮餘皆不用也)。

鵄鵂(上叱之反下音休也考聲及文字典說皆云鵂鵄怪鳥也察此鳥晝休夜飛說文鵂即鴟也鴟則鳶屬也古今
正字二字並從鳥至休皆聲䲻或從氐作鴟今不取也)。

* 佛說未曾有經一卷慧琳音

戶牖(下由洒反說文穿壁以木為交牕也從片從戶甫聲所以見日也)。

彫飾(上鳥聊反前彌勒下生成佛經已釋訖下升織反前造像功德經下卷釋訖也)。

繖葢(上􂦰懶反顧野王云繖即蓋也文字典說從糸散聲經從手作拌非也糸音覔也)。

穬麥(上虢猛反字統云穀名有百總歸於五稷屬謂之穗穀豆屬謂之角穀麥屬謂之芒穀麻屬謂之樹穀案穬麥
者即芒穀也考聲云穬穀之有芒者也說文從禾廣聲正作穬也經文從麥作􂌴是大麥也考聲亦云大麥也諸書字並無此字也)。

樓櫓(上漏鈎反爾雅云陜而脩曲曰樓文字集略云樓城上守禦屋也古今正字從木婁聲下盧古反文字集略
云櫓城上守禦者露無覆屋也說文從木魯聲婁音同上也)。

* 甚希有經慧琳音

窣堵波(上孫骨反梵語塔也)。

俱胝(下音知梵語也)。

種殖(承職反杜注左傳云殖長也蒼頡篇殖息也種也多也廣雅殖立也殖積也說文從歺直聲歺音五割反)。

* 轉女身經(一名腹中女聽經)慧琳音

阿泥盧豆(梵語也阿羅漢名也)。

盲冥(上莫耕反前大乘造像經已釋下莫瓶反考聲云冥暗也說文冥幽也從日曰數十從六凡月十六日始􃱯漸
幽暗也從冖會意字也冖音覓經文從宀從具作𡨋非也)。

右脇(險劫反說文脇肚兩傍也從肉劦聲劦音叶從三力經從三刀作脇者非也)。

為湏(粟瑜反案湏者蓮華中蓮臺四面花蘂湏牙也說文從頁從彡頁音賢結反彡音杉經文從髟作鬚非也髟音
普彫反)。

不望(冈方反左傳云非所敢望顧野王云望猶覬也說文從亾從夕從王案望者謂意所希望也覬音記也)。

堅固鎧(開改反前順權方便經上卷中已釋訖也)。

怯弱(上欠劫反考聲云劫怯愞也顧野王云怯畏劣也古今正字怯多畏也從心去聲愞音暖亂反下穰灼反孔注
尚書云弱尫劣也考聲弱無力也說文撓也上象撓曲彡象毛氂弱撓弱物并故皆二撓音奴䈇反䈇謿棹反)。

厭悔(於艷反考聲厭倦也苦也說文從厂猒聲厂音罕也)。

無猒(伊閻反說文云犬甘肉無猒足故從肉從甘從犬經從目月作猒或從厂作厭皆誤也)。

陿劣(上咸甲反顧野王云陿迫隘不廣大也說文隘從𨸏從夾作陜雖正體為與陜州字相亂故不取且依經文從
匧作陿經文從犬作狹是狹習犬馬非此用也匧音謙叶反)。

慳惜(苦閑反廣疋云𩋆堅也埤蒼云𩋆遴也𩋆正體字也古今正字從革臤聲臤音堅經從心作慳俗字也)。

臭穢(上醜呪反說文云禽走臭而知其跡者犬也從犬從自自者古鼻字也象形也今俗從死作􃰀非也下威衛反
字書云穢不清潔也惡也說文從禾歲聲)。

除𡊅(分問反廣疋云𡊅弃除之也說文弃掃除糞也從土􃷥聲也經從異作𡐢俗字非也􃷥音皮變反)。

洟唾(上逸之反周易云齎咨涕洟也說文洟鼻液也從水夷聲也或音贊經文從水作涕說文云涕泣也非洟唾義
也下土課反左傳云晉先軫不顧而唾是也說文口液也從口從垂聲也)。

手捲(倦袁反毛詩傳云捲力也說文捲氣勢也從手卷聲)。

擣藥(刀老反廣疋擣舂也說文擣築也從手壽聲或作捯亦作摀古文字也)。

舂米(朿鍾反顧野王云舂謂擣穀為米也說文治粟也從廾持杵以臨臼上會意字也世本云雍父初舂杵也宋忠
曰雍父黃帝臣也廾音拱)。

若熬(伍高反鄭注禮記云熬亦煎也方言熬火乾也凡以火而乾五穀之類也自山而東齊楚以往謂之熬說文乾
煎也從火敖聲也)。

抽毳紡㲲(毳音椎芮反。毳者鳥獸細茸毛也。鄭注禮記云毳者毛之細縟也。孔注尚書云耎毳細毛也。說
文亦獸之細毛也。案毳衣者採鳥獸細耎五色毛紡績織成文罽以為上服。轉輪聖王服御衣也。紡音芳冈反。杜注左傳
云紡緝為纑也。古今正字從糸方聲也。下音牒。㲲者西國木綿草花如柳絮。彼國土俗皆抽撚以紡成縷織以為布。名之
為㲲撚音年典反)。

機閞(上記希反桂苑珠藂云機謂制動轉之關􂎟也顧野王云機者有機麗之物也說文主發動者謂之機弩
之類是也從木幾聲)。

筋牽(上居銀反前諸法勇王經已釋訖下遣研反廣疋云牽挽也連也顧野王云牽亦引也說文從牛從冖玄聲象
牛之牽也冂音癸管反俗從手作牽非也)。

虛偽(上許魚反虛空也說文從丘虍聲虍音虎孤反下危謂反廣雅偽欺也鄭注周禮云偽假也說文云偽詐也從
人為聲也)。

倍復(上陪妹反顧野王云倍謂一生兩也考聲云多也敵於本也說文從人咅聲咅音土口反下扶救反杜注左傳
云復重也顧野王云復猶又也又云復猶重更為之也說文從彳复聲彳音丑尺反复音伏經從水作𣸪非也)。

患累(力偽反左傳曰相時而動無累後人也劉兆注穀梁傳云累謂連及也古今正字從糸厽聲也糸音覓厽
音同上也)。

* 無上依經上卷慧琳音

煩惱㲉(下苦角反字書云鳥卵殼也顧野王云凡物之皮皆曰殼也文字典說云卵已孚也從卵殼殼空岳
反聲經文煩惱㲉聲者無明能包含一切諸不善業故以為名也)。

聰黠(下閑八反方言自關而東趙魏之間謂黠為慧也郭注云慧了也文字典說云從黑吉聲)。

毛髮(上莫褒反准經義正合單作毛字今經文從髟音作髦是俊彥之義乖經意非也)。

** 下卷

坑坎(上客耕反爾雅坑墟也郭注云謂壍池墟耳古今正字云坑陷也從土亢聲或從𨸏作阬亦通下可感反周易
云坎陷也埤蒼云坎亦坑也說文同周易從土欠聲經文從臽他牢反作埳是埳軻義非經意今不取也)。

轂𨊾(上公屋反說文輻之所湊也從車從殼省聲下武昉反古今正字云􃯙𨎶音渠也從車冈聲也)。

傭直(上寵龍反毛詩傳曰傭均也郭注爾雅謂齊等也說文亦均直也從人庸聲經從月作𦟛俗字也)。

足跟(下艮恩反釋名云足後曰跟也說文踵也從足艮聲)。

衣飴(上倚機反世本云胡曹作衣也宋忠云黃帝臣也白虎通云衣隱也隱身形也說文衣依也上曰衣下曰裳從
入象覆二人形也􂎟書作衣訛略也下以伊反毛詩云堇音謹荼音􂞺如飴箋云甘如飴也說文云米蘗煎也從食台
聲也)。

耎美(上而兖反考工記云欲其柔滑膽之以脂即耎也埤蒼云耎弱也說文從大而聲經從水作濡音檽濕也非經
義也)。

眼瞼(下劫儼反文字集略云瞼目外皮也文字典說從目僉聲)。

無頦(下胡垓反廣雅頦醜也惡貌也說文從頁亥聲經從月作胲足大指也非經意也)。

委佗(下達何反毛詩傳佗佗謂平易也韓詩德之美貌也毛詩箋云亦委曲自得之貌也說文從人它聲經作陀非
也)。

捷疾(上潛接反左氏傳曰捷速也王注楚辭捷疾也說文從手疌聲疌子葉反)。

重擔(下躭濫反考聲云以木荷物也古今正字擔負也從手詹聲也)。

* 佛說決定總持經一卷慧琳音

瑕疵(上夏加反毛詩傳曰瑕猶過也廣雅瑕亦穢也說文從玉叚聲下自茲反孔注尚書云疵病也劉瓛言蹇反注
周易云疵瑕也說文亦病也從疒女格反此聲也)。

螢火(上迴坰反郭注爾雅云螢夜飛腹下有火光禮記曰腐草化為螢也說文從虫從熒省聲也)。

德鎧(下開改反文字集略以金革蔽身曰鎧說文云鎧甲也從金從愷省聲也)。

棄捐(上輕異反孔注尚書云棄癈也爾雅棄忘也說文云棄捐也從廾音拱推􃫦音般從云土骨反云惡子也故
棄之會意字下悅淵反莊子云去國捐俗楚辭云捐亦棄也說文從手肙聲肙音恚緣反也)。

馳騁(上雉知反下頳領反廣雅云騁馳奔也杜注左傳云騁亦走也說文騁大驅也亦直馳也馳騁二字並從馬也
甹皆聲甹音匹丁反)。

謙愻(下孫寸反孔注尚書云愻順也何晏集注論語云愻恭也說文從心孫聲也)。

蛇蚖(上射遮反考聲云毒虫也說文虵亦它也它音他古人呼虵為它所以巢居者畏虵故相問云夜來無它乎即
虵也從虫也聲下玩丸反玄中記云蚖虵身長三四尺有四足形如守宮尋眷有針利如刀甚毒惡中人不逾半日則死
說文從虫元聲)。

毒螫(下舒亦反說文蟲行毒也從虫赦聲也)。

* 謗佛經慧琳音

綵女(猜宰反鄭注考工記畫繪之事五色備謂之綵是也古今正字云五釆彰施于五色謂繒色從糸釆聲經文從
女作婇非也)。

阿車波坻(梵語也丁禮反也)。

波羅蜜逕(梵語也下經定反)。

* 佛說寶積三昧經慧琳音

薜荔中(上鼙閇反下𥠖帝反梵語訛正云畢􂎟多唐云餓鬼也)。

不羸(力追反文字典說云劣弱也從羊𣎆聲也𣎆音騾臥反也)。

恒邊沙(梵語也晉朝古譯也經云恒河邊沙即諸經云恒河沙是也亦名殑伽河西國河名也殑音嶷競反)。

罣礙(上胡瓦反下五葢反也)。
一切經音義卷第三十三



一切經音義卷第三十四

翻經沙門慧琳撰

入法界體性經一卷　慧琳

如來師子吼經一卷　慧琳

大方廣師子吼經一卷　慧琳

方等脩多羅王經一卷　慧琳

轉有經一卷　無

大乘百福相經一卷　慧琳

大乘百福莊嚴相經一卷　慧琳

大乘四法經一卷　慧琳

菩薩修行四法經一卷　慧琳

希有希有經一卷　慧琳

最無比經一卷　慧琳

前世三轉經一卷　慧琳

銀色女經一卷　慧琳

阿闍世王受決經一卷　慧琳

採蓮違王上佛經一卷　慧琳

佛說正恭敬經一卷　慧琳

善敬經一卷　慧琳

稱讚大乘功德經一卷　慧琳

說妙法決定經一卷　無

諫王經一卷　玄應

示教勝軍王經一卷　玄應

勝光天子經一卷　慧琳

文殊師利巡行經一卷　慧琳

文殊尸利行經一卷　慧琳

貝多樹下經一卷　慧琳

緣起聖道經一卷(此經欠未音訓)

了本生死經一卷　玄應

稻稈經一卷　玄應

慈氏菩薩說稻𦼮經一卷　慧琳

獨證自擔經一卷　玄應

自誓三昧經一卷　慧琳

如來獨證自誓經一卷　慧琳

龍施女經一卷　慧琳

龍施菩薩本起經一卷　玄應

菩薩生地經一卷　慧琳

佛語經一卷　慧琳

八吉祥神呪經一卷　慧琳

八陽神呪經一卷　玄應

八吉祥神呪經一卷　慧琳

八佛名號經一卷　慧琳

盂蘭盆經一卷　玄應

報恩奉盆經一卷　慧琳

灌洗佛像經一卷　慧琳

摩訶剎頭經一卷　慧琳

浴像功德經一卷　慧琳

佛說浴像功德經一卷　慧琳

造立形像福報經一卷　慧琳

作佛形像經一卷　慧琳

內藏百寶經一卷　慧琳

佛說私訶昧經一卷　慧琳

四不可得經一卷　玄應

梵女首意經一卷　玄應

菩薩行五十緣身經一卷　慧琳

成具光明定意經一卷　玄應

溫室洗浴眾僧經一卷　玄應

諸德福田經一卷　玄應

金色王經一卷　玄應

方廣如來藏經一卷　慧琳

大方廣如來藏經一卷　慧琳和尚譯

演道俗經一卷　玄應

百佛名經一卷　玄應

稱揚諸佛功德經二卷　玄應

須真天子經三卷　玄應

摩訶摩耶經一卷　玄應

除恐災患經一卷　玄應

孛經一卷　玄應

不思議光經一卷　玄應

十住斷結經十卷　玄應

菩薩瓔珞經十二卷　玄應

超日明三昧經二卷　玄應

賢劫經十三卷　玄應

右七十一經一百七卷同此卷音。

* 入法界體性經慧琳撰

磨瑩(下縈定反廣雅云瑩磨也謂磨拭珠玉使發光明也集訓云瑩飾也或作鎣說文玉色也從玉從熒省聲)。

* 如來師子吼經慧琳撰

廣長(上古晃反鄭注禮記云廣猶弘也孔注尚書云廣大也從广嚴撿反黃聲下丈張反毛詩箋云長遠也文字典
說云夕也遠也從倒亾從兀從上古化字兀然而化經從艸作萇非經義也)。

指㡿(上脂齒反顧野王云謂意之所指又手指物以示人也說文云手指也從手旨聲下齒亦反劉兆注穀梁云指
亦㡿也王注楚辭云㡿逐也漢書音義云㡿不用也說文從广音儼屰音逆聲經文作此􃢆俗字也􃢆􃶣旱反)。

* 大方廣師子吼經慧琳撰

電鬘(下麻班反西國花鬘也若此國珠瓔嚴身之具也本音彌然反今不取此音假借字)。

瘂默(上烏賈反集訓云瘂不能言也案瘂者有聲而無詞也古今正字從疒亞聲疒音女厄反也)。

分剖(下普口反左傳云與汝剖分也蒼頡篇剖析也說文剖判也從刀音聲咅音土口反咅)。

* 大方等脩多羅王經(此經無字音訓)

* 轉有經(此經亦無字音訓)

* 大乘百福相經慧琳撰

蹠俱羅(梵語音鹿西方翠鳥名也此方無此鳥也)。

矛矟(上莫侯反考聲云酋就荖矛戈類也說文矛長二丈建於兵車象形也文字典說酋矛經作柔非也今不取也
下雙卓反廣疋云矟矛也古今正字矟長一丈八尺從矛肖聲也)。

羂索(上涓兗反聲類罥取也考聲云罥以繩捕也亦作絹文字典說亦作此羂古今正字從网肙聲肙音鳥玄反下
乘洛反)。

眼𥈤(下夾葉反說文目旁毛也從目􃲲聲或作䀹)。

* 大乘百福莊嚴相經慧琳撰

稀穊(上喜依反孔注論語稀少也爾雅稀也說文踈也從禾希聲下璣氣反漢書云深耕穊種也說文穊稠也從禾
既聲)。

疵穢(上音慈下威衛反字書字典云並惡也古今正字從禾從歲聲)。

纖銳(上棲簷反文字典說云纖細也亦小也說文從糸韱聲下悅惠反案博雅云銳利也說文從金兌聲也)。

密緻(下直利反鄭注禮記云緻密也說文從糸致聲也)。

白𢂀(芬勿反埤蒼云鞱髮也古今正字從巾弗聲)。

弓弧像(中戶孤反像名也)。

䡴刃(上濯絳反杜注左傳戰車也說文陷陣車也從車童聲也)。

金鉅(渠舉反徐廣注史記曰大堅䥫鉅說文大鋼也從金巨聲也)。

麰麥(上莫候反劉熙注孟子云麰麥有兩鋒者郭注方言云大麥也又王簫云今河北有春種夏熟說文來麥麰也
亦瑞麥也從麥牟聲)。

大鼇(下五高反神仙傳云有列靈之龜背負蓬萊山而弄戲滄海之中也王注楚辭云鼇大鼇也古今正字從黽敖
聲黽音猛)。

兩髀(下鼙米反說文髀股外也從骨卑聲或作䯗)。

* 大乘四法經慧琳音

所翳(下煙計反方言云翳薆也薆亦蔽集訓云陰翳也文字典說云翳隱也薆音哀改反從羽及殹殹音同上)。

蟠曲(上婆鏝反顧野王云紆迴轉也廣雅云蟠也鄭注禮記蟠委曲說文從虫番聲蟠亦曲番音潘正作此蟠經作
磐非此義也)。

稠林(上直留反博雅云稠穊也毛詩傳云稠密也說文多也從禾周聲也)。

䋄鞔(下莫安反春秋云鞔補也考聲云蓋也說文從革免聲也)。

* 菩薩修行四法經一卷慧琳撰

憒𠆴(下奴草反字書云市人猶猥擾也考聲云人諠多也俗作閙也古今正字從市人不靜聲也)。

* 希有希有挍量功德經慧琳音

車箱(下削陽反毛詩傳云箱車服箱也蒼頡篇云車藩也說文云大車壯服也從竹相聲)。

淳淨(上垂倫反說文云淳清也從水享聲)。

百倍(下蒲每反王輔嗣注周易謂以一生兩也說文從人咅聲咅音土口反)。

校量(上交巧反賈逵注國語云校考也說文從木交聲)。

* 最無比經慧琳撰

嚴麗(郎計反麗好也孔注尚書云麗施也顧野王云麗謂華靡也說文從鹿丽聲也丽音戾)。

* 佛說前世三轉經玄應撰

麁獷(下虢猛反集訓云獷惡也說文云獷不可附也從犬廣聲也)。

禱祠(上刀老反下似慈反鄭注周禮云求福當請福之詞得福曰祠說文並從示示音祇壽司聲也)。

無瘢(下薄寒反蒼頡篇痕也說文瘢痍也瘢痕也經文作槃應從疒女厄反般聲也)。

妊娠(上如鴆反下書隣反廣疋云妊亦㑗㑗音申也毛詩傳云娠懷孕也說文義同並從女壬辰俱聲)。

身餧(於偽反顧野王云以物散與鳥食也廣雅餧亦飤飤音寺也說文從食委聲也)。

餬口(上戶徒反爾雅云餬饘音之然反左傳云餬其口於四方也說文寄食也從食胡聲)。

* 佛說銀色女經慧琳撰

摶若(上奪欒反博雅摶著也顧野王亦令著也禮記無摶飯也說文從手專聲)。

鬀須(上梯帝反許注淮南子云鬀截髮也說文從髟音摽弟聲考聲云削髮從刀作剃俗字也下相逾反鄭注周禮
云須髮也又從頤下須也說文亦面毛也從彡從頁象形字也)。

挽我(上無返反聲類云挽引也從車作輓說文從手免或聲也)。

* 佛說阿闍世王受決經慧琳撰

哽噎(上甖綆反考聲云哽氣塞也聲類留嗌喉中也亦體食也說文從口更聲下煙結反毛詩傳噎不能息也郭注
方言云壹痛也說文食在喉也從口壹聲)。

* 採蓮違王上佛受決號妙華經慧琳撰

采蓮(上猜宰反考聲云采取也說文從爪從木今經從手通用也)。

㦍然(上五各反字書㖾驚也說文從心㖾音與上同聲也)。

* 佛說正恭敬經玄應撰

蹀足(上徒葉反廣雅云蹀履也聲類蹀躡古今正字蹀蹈也從足枼聲枼音葉也)。

趠足(上丑挍反上林賦趠間也說文遠也從走卓聲也)。

* 善敬經慧琳撰

指抓(下側絞反左傳云手甲也埤蒼抓搯也亦作爪說文抓刮也從手爪聲也)。

􃷳髆(下牓莫反集訓云髆胷髆也亦作膊說文肩甲也從骨尃聲尃音浦也)。

椎撲(上直追反太公六韜曰椎重八斤柄長五尺顧野王云椎所以轉物也說文從木隹聲經文作此槌俗字也下
龐邈反字書云相撲手搏也說文從手菐撲擊也搏音博經文從菐聲菐音卜從人作僕訛也)。

鈎􂌯(下茲髓反或作𠲿考聲云鳥口從此朿音刾聲字書或作古今正字從此作觜經作􂌤俗字也)。

荷擔(下躭濫反考聲古今正字云擔負木荷物從手也詹聲也)。

* 稱讚大乘功德經慧琳撰

謗讟(下同庶反杜注左傳云讟誹也方言痛也廣雅讟惡也說文從誩賣聲誩音乾敬反)。

捶打(上隹委反說文捶杖擊也從手垂聲也)。

匾𠥶(上邊丐下土奚反考聲作匾𠥶並薄皃也經作䐔䏲俗字也丐音湎也)。

矬陋(上坐莎反廣雅短也古今正字云矬字從矢坐聲也)。

澍陋雨(上朱戍反淮南子云澍而不澍也春雨之灌万物也說文云澍時雨所以澍生万物無地也從水從
尌聲尌音駐次正法字顧野王云常也無地無戒法則也又放効模範也爾雅云法獨也廣雅云合也說文云灋平如水
廌所以不直而去之會意字也廌音宅薤反)。

綜攝(上子宋反列女傳織可以喻治政推持絲而往引而來者曰綜說文機縷交者也從糸宗聲也)。

枯槁(上苦胡反考聲木乾死也亦作㱠說文枯朽也從木古聲下苦浩反說文槁亦枯也考聲亦乾也從木高聲也)。

* 佛說妙法決定業障經(無字可音訓)
諫王經玄應撰

黼黻(上弗禹反下甫忽反考工記畫繪之白與黑謂之黼黑與青謂之黻爾雅事章也斧謂之黼郭璞曰黼文畫為
斧形黼字從黹音知雉反經文從首作𩠤非也)。

恇攘(丘方反下而羊反說文恐惶遽也楚辭遭此世之恇煩擾也謂煩攘是也)。

口噤(又作唫同渠飲反噤而不言王逸注楚詞云噤閉也閇口為噤也)。

葆羽(又䎂同補道反漢書作合聚五色羽名書羽葆謂為葆也)。

噢咿(於六反下於祇反埤蒼噢咿痛悲之也亦聲也)。

闐闐(又作填同徒堅反詩云振旅闐闐言盛皃也亦群行聲也)。

* 示教勝軍王經玄應撰

倡優(齒陽反說文倡樂也蒼頡篇樂也證也戲笑之伎也謂樂倡俳也優笑以自人所為戲怡悅也)。

綺帊(又作􃩹同普亞反襆也通俗文廣雅云帊復曰帊也)。

錦衾(袪金反字林衾大被也)。

駿馬(子閏反穆天子傳曰天子稱駿馬百匹郭璞曰馬之美馬才良文駿者也)。

瞑目(覓田反說文瞑翕也爾雅翕合也)。

辟手(裨伇反謂舒手附身也廣雅辟除也)。

曰暴(蒲冐反暴脪乾曬也說文從出從廾米字意也字從曰從廾音巨恭反)。

雨𣿙(在賜反浸也通俗文水曰漬漬潤濕也)。

霜封(府龍反封厚也亦緘撿之也固之也)。

筋骨(居欣反說文肉之有力者筋字從竹也)。

殉利(辭俊反蒼頡篇云殉求也廣雅云殉營也)。

* 佛為勝光天子說王法經慧琳音

懊悔(烏老反文字集略懊憹奴道反爾雅懊亦忨五煥反說文從心奧聲下呼會反毛詩傳曰悔恨也劉瓛言蹇反
注周易悔改也說文從心每聲也)。

黔黎(上儉廉反鄭氏注禮記黔首也說文從黑今聲下力奚反孔注尚書𥠖眾也古今正字從黍刀刀音利聲)。

溘然(坎合反至也楚辭云溘奄忽而之亦至也說文從水盍音合聲也)。

白㲲(下甜頰反埤蒼云㲲細毛布也考聲云亦草花布也文字典說從毛疊聲疊音同上)。

縈身(於營反收卷也說文從糸縈省聲)。

䟽通(上所初反經作踊寫人誤也)。

鈴鐸(上力丁反鈴小鐸也說文從金令聲下唐洛反鄭注周禮鐸大鐸也說文從金睪聲也)。

􃷴鼈(上語居反水䖝下必滅反考工記肉骨者也呂氏春秋山海經亦介也從黽敝聲黽音猛敝音毗袂反)。

黿鼉(上阮援反說文黿大鼈也從黽元聲下大河反郭璞注山海經云鼉似蜥蝪長丈餘有鱗皮可以為鼓也說文
水蟲也從黽𠹈省聲𠹈音那也)。

* 文殊師利巡行經慧琳撰

晡時(上補胡反許注淮南子日行至申為晡時悲谷者日入處也顧野王云悲谷是日加申時也說文從日甫聲也)。

* 佛說文殊尸利行經慧琳撰

誹謗(上音斐下補浪反說文誹猶謗也杜注左傳謗亦毀也大戴禮堯立誹謗之木文字典說並從言非旁俱聲也)。

* 貝多樹下思惟十二因緣經慧琳撰

極劇(渠戟反顧野王云劇甚也說文作劇正字也從刀豦聲經作劇俗字)。

* 緣起聖道經(此經未有本可音訓)
了本生死經玄應撰

苦懣(古文懣同莫本反說文煩也蒼頡篇懣悶也亦憤也)。

常啖(又作噉同徒感徒濫二反喫啖也)。

* 􂜫稈經玄應撰

生穗(又作釆同辭醉反說文禾成秀人所收也)。

* 慈氏菩薩所說大乘緣生稻𦼮喻經慧琳撰

鷲峯(上音就下芳封反案天竺國靈山也在摩竭陀國此山高峻鷲鳥栖止此鳥形狀似鵰而小亦怪鳥也常食死
屍若翔集聚落邑中必有死􃷵以此咎徵故名靈鷲經文在此山說也故摽顯其舊名祇闍崛山梵語訛轉也亦名鷲山
也說文從山鳥夆就聲者也)。

錯謬(下眉救反顧野王云謬猶僻也鄭玄云謬誤也釋名云謬差也方言詐也說文從言翏力又反聲也)。

生莖(下幸𥝷反蒼頡篇草本曰莖說文從艸巠聲音輕)。

植種(上乘力反鄭注周禮根生之屬也孔注尚書植置也方言樹立也說文從木直聲下鍾勇反孔注尚書云種布
也顧野王云謂取種布於土中也說文從禾重聲也)。

竅隙(上企曜反鄭注禮記竅孔也說文空也從穴敫聲下卿逆反廣雅裂也顧野王隙猶穿穴也隙壁際也說文從
阜𡭽聲也)。

躭著(上都南反考聲云躭嗜也孔注尚書云過樂謂之躭從女作妉亦作此媅或也)。

沃潤(上烏穀反考聲云沃灌也古今正字從水夭聲也)。

如稱(蚩證反廣雅云秤度也考聲正作稱經作秤俗字也說文從禾爯爯音上同聲也)。

低昂(上丁𠔃反博雅云垂也蒼頡篇低俛也古今正字從人氐音底聲經文作此低俗字也下五剛反說文高也從
日卬聲卬音同上也)。

* 獨證自誓三昧經玄應撰

句潭(下徒南反或言瞿曇彌梵言輕重也)。

趠第(丑挍他弔二反上林賦趠郭璞曰懸擲也說文趠遠也)。

金贈(在鐙反贈送也遺也說文以玩好之物相送曰贈)。

謳合(又作嘔慪二形同烏侯反爾雅徒歌曰謳廣雅謳喜也)。

鉢和蘭(亦言鉢和羅梵言訛轉也此云自恣食也)。

* 佛說自誓三昧經慧琳撰

交露(交自也經作珓非也下音路也)。

莎呵(素河反下音河梵語)。

研精(齧賢反廣雅云研熟也說文研䃺從石幵聲經作研俗字也幵音牽也)。

句睒(失冉反梵語西國名)。

揵搥(上音䖍下直追反已於善敬經釋訖)。

* 佛說龍施女經慧琳撰

危脃(七歲反廣雅脃弱也顧野王云脃肉耎易斷也說文云從肉從絕省聲經文從危作脆誤也)。

* 龍施菩薩本起經玄應撰

嚶嚶(烏耕反謂鳥鳴也爾雅丁丁嚶嚶相切直也)。

悢悢(力尚反廣雅云謂悢悢悲然愁也)。

縷陳(力主反言數如絲縷多難陳也經文作屢非體也)。

* 菩薩生地經慧琳撰

精廬(呂猪反考聲云廬庵類也杜注左傳云廬舍也說文從广嚴撿反盧聲也)。

檛捶(上鵽踄瓜反考聲云檛馬策杖也說文從木過聲也下之蘂反說文捶謂擊也從手垂聲)。

急憋(下裨列反方言急性也說文云憋惡也郭注云憋從心敝聲也)。

誣冈(上武膚反注禮記及杜注左傳云欺也鄭云誣亦冈也說文從言從巫聲也)。

觝突(上丁禮反聲類中作􃷶字𢪔音底觸也亦至也古今正字從角氐聲也)。

稍稍(梢教反顧野王云稍稍侵漸也廣雅云稍稍小也說文云從禾肖聲)。

* 佛語經慧琳撰

卑掾(鉛絹反蒼頡篇掾指也漢書官府掾也說文從手彖聲彖音湍亂反)。

* 佛說八吉祥呪經慧琳撰

颰陁(梵語也上盤鉢反)。

因抵(丁禮反大戴禮云抵猶推也方言云抵刾也經作此𢪔俗字也說文從手氐音底聲)。

無央(約章反王注楚辭央盡也說文從大在冂聲廣雅云央音於仰反考聲云失容也經文從革作鞅與經義殊乖
今不取)。

䩛蜜(上頻必反梵語也)。

* 八陽神呪經玄應撰

肉噲(口壞反國土名也依字咽也三蒼亦快字也)。

* 八吉祥神呪經慧琳撰

缺減(犬悅反蒼頡篇缺虧也說文從缶夫苟反夫吉穴反聲下甲斬反說文減少也從水咸聲也)。

逮得(臺賴反毛詩逮及也經作逯俗字也說文從辵隶聲辵音丑略反隶音第)。

諛讇(上庸朱反說文諛亦諂也從言臾聲經作此諭是曉諭字也與經義乖也下丑冉反何注公羊傳讇佞也從言
閻聲或經作此諂俗字也)。

* 八佛名號經慧琳撰

熊羆(上音雄說文熊似豕山居冬蟄之獸從能灬必遙反聲下鄙皮反郭注爾雅云羆似熊長頭高脚能拔樹說文
黃白文也從熊罷省聲也)。

豺豹(上床諧反豺狼屬也郭注爾雅云豺脚似狗也顧野王云霜降之日豺乃祭獸是也說文從豸音雉才聲下包
教反毛詩亦作豹黃羆是也說文似虎圓文從豸勺常藥反聲也)。

芬馥(上芳文反下馮福反鄭注儀禮云芬猶香也說文從艸分聲毛詩傳云馥亦香也文字典說云從香复聲)。

* 盂蘭盆經玄應撰

盂蘭盆(此言訛也正言烏藍婆拏此譯云倒懸案西國法至於眾僧自恣之日云先亡有罪家復絕嗣亦無
人饗祭則於鬼趣之中受倒懸之苦佛令於三寶田中俱具奉施佛僧祐資彼先亡以救先云倒懸飢餓之苦舊云盂蘭
盆是貯食之器者此言誤也)。

往餉(尸尚反廣雅餉遺也說文餉饋也饋餉也)。

錠燭(音定又殿韻集云有足曰錠無足曰鐙經文作挺非也)。

鉢羅和飯(獨證自擔經云鉢耳此釋云和蘭亦梵言輕重自恣食也)。

汪洋(烏光反下以章反楚辭云臨極也淵子汪洋王逸曰大水廣皃說文汪洋深廣皃廣雅汪汪大水也)。

六種親屬(漢書以奉六覩應劭曰六親者父母兄弟妻子也蒼頡篇親愛也釋名云􂍨也言相隱􂍨也)。

* 佛說報恩奉瓫經慧琳撰

乳哺(上儒主反下蒲慕反許注淮南子云哺口中嚼食也說文從口甫聲也)。

􂐠飯(昌沼反字林熬米麥也說文從麥酋就由反聲經文作􂌞俗字也)。

汲灌(上紀立反說文汲引水也從水反聲下宮換反晏嬰云灌沃也說文從水雚音桓聲也)。

* 灌洗佛形像經慧琳撰

臠肉(力轉反字林云臠切肉也說文從肉䜌劣專反聲也)。

僉然(上七尖反孔注尚書云僉皆也說文從亼慈入反從吅音諠從从古從字)。

* 佛說摩訶剎頭經慧琳撰

捼而(奴和反鄭注禮記澤手挼莎也說文從手委聲莎音素和反)。

紺黛(上甘暗反說文深青色也從糸從甘聲下徒賚反說文眉黑也從黑代聲也)。

* 佛說浴像功德經(三藏寶思惟譯)慧琳音

浴像(上瑜屬反考聲云浴洗也說文洛洒身也從水谷聲洒先禮反)。

* 佛說浴像功德經慧琳撰

麩片(上撫無反說文麥皮屑也從麥夫聲也)。

瀝取(上靈滴反蒼頡篇云水下滴瀝也說文從水歷聲也)。

* 造立形像福報經慧琳撰

柔耎(而兖反博雅耎弱也從而從大或作碝也)。

恢上(苦回反杜注左傳恢火也說文從心從灰聲也)。

* 佛說作佛形像經慧琳撰

拘鹽(上音俱下余廉反梵語國名也)。

* 佛說內藏百寶經慧琳撰

漚和(梵語於侯反)。

媾精(上古候反周易曰媾遇也王注云女遇男也經作此遘誤也說文從女冓音與上同聲)。

漱口(上搜皺反考聲漱水激盪也禮記曰雞初鳴咸盥漱是也說文從水欶所六反聲)。

繖蓋(上珊亶反東觀漢記時天大雨上騎持繖蓋顧野王云繖即蓋也說文從糸散聲經文作此傘未詳亦俗用字)。

* 私呵昧經慧琳撰

戰慄(力質反杜注左傳云慄謹敬也尚書云慄慄危懼是也說文從心栗聲也)。

肅然(上修育反孔注尚書云肅敬也又曰肅嚴也毛詩箋云肅肅嚴止之皃也謚法曰強德克義曰肅說文義同從
聿汝涉在𣶒烏玄反)。

炳意(上碧皿反廣雅云炳明也說文云從火丙聲也)。

有遏(安割反孔注尚書云遏絕也蒼頡篇遏謂遮也說文從辵曷音褐聲)。

僮孺(上徒東反鄭注禮記云僮未冠之稱也說文從人童聲下如喻反孔注尚書稚子也說文從子需聲俗作此𡦗
今不取)。

蝡動(上如允反淮南子昆蟲蝡動也說文從虫耎聲也)。

* 四不可得經玄應撰

捻箭(又作敜同乃叶反謂以手指捻持也)。

* 梵女首意經玄應撰

入館(古換反說文客舍也周禮五十里有候館案客舍逆旅名候館字從食今有從舍作館近字也)。

旡喆(又作哲悊二形同知烈反爾雅哲智也方言齊宋之間謂智為哲哲明了也)。

* 菩薩行五十緣身經玄應撰

佛塔(他盍反或云塔婆或作偷婆此云方墳亦言廟一義也經文從革作鞈公帀反槖也亦防污也鞈非此義也)。

* 成具光明定意經玄應撰

𦰚若(又作沃同於縛反詩傳云沃若猶沃沃然也沃柔也濕也亦從下溜出也)。

卓犖(力角反謂奇異也)。

瞢瞢(莫登反瞢瞢然亂也悶也亦無光也)。

真諺(言建反諺俗言也言了別真俗語無疑難也經文從口作喭俗非也)。

褎訕(補高反案褎猶揚美之也進也訕謗也)。

剗貪(又作鏟同初簡反廣雅剗削也聲類云剗平者也)。

躓礙(上音致通俗文事不利曰礩限至曰礙經文作綴非也)。

潭然(宜作憺徒濫反憺猶安靜也深水曰潭音徒南反)。

眉毛(美飢反說文目上毛經文作眉􃷷二形非也)。

眼瞼(居儼反字略云眼外皮也經文作睫眊二形並非此用也)。

諀訿(爾雅資爾反通俗文云難可謂之諀訿經文或作啤呲)。

𤸃𠅸(古文𠅸耄二形今作秏同莫報反禮記八十曰耄注云耄惛忘也亦亂也經文作𡬁􃛿二形誤也)。

棚閣(蒲萠反通俗文連閣曰棚棚亦閣也蒼頡篇樓閣也謂重屋複道者也)。

妐姑(又作伀同之容反釋名云俗謂舅嫜名伀言所見敬忌見之伀懼自肅齊也)。

盥手(公緩反說文澡手也案凡洒澡物皆曰盥不但手也字從臼水皿上意也)。

* 溫室洗浴眾僧經玄應撰

溫痺(必二反風痺病也濕病也謂不能行也)。

苾芬(又作飶馝咇􃷸四形同蒲結反埤蒼大香也苾苾然芬芬香也)。

* 諸德福田經玄應撰

枯槀(古文𣩅同苦道反字林木枯也)。

迄今(吁訖反爾雅云迄至也)。

* 金色王經玄應撰

粔𥹡(渠煮反下匿女反蒼頡篇粔𥹡餅餌者也江南呼為膏糫音還字苑粔𥹡膏糫果也)。

* 大方廣如來藏經(晉翻)慧琳撰

饜意(菩薩名上於艷反)。

覆蔽(上若務反賈注國語覆蓋也說文從西復聲下必袂反杜注左傳云敝障也考聲云掩也說文從艸敝裨袂
反聲西呼賈反)。

皮𥢶(苦外反蒼頡篇𥢶糠也字書云𥢶麤糠也經作此𥢶俗字)。

糟糠(上早勞反楚辭云哺具糟歠其釃說文酒滓音緇史反從米曹聲下苦綱反郭注爾雅糠米皮也說文亦穀
皮也從禾康聲經從米作糠俗也)。

核內(衡革反顧野王云果實中核也說文從木亥聲)。

見幣(毗袂反鄭注禮記云大幣所以享先也又曰幣帛也說文從敝毗袂反從巾也)。

鑄師(朱戍反左傳鑄謂煬陽向反銅為器也又銷金也說文從金壽聲)。

繒蓐(昔燭反聲類云蓐薦也郭注爾雅云蓐席也說文從艸辱聲也)。

* 大方廣如來藏經(興善三藏新譯)慧琳撰

痿瘁(上委為反鄭注禮記痿病也說文從疒委聲下慈醉反毛詩傳曰瘁病也說文從疒卒聲疒音女厄反也)。

􂡻沒(上力登反字書云或陵字也王逸云陵侵侮慢易也杜注左傳云侮我也古今正字從力夌音上同聲也)。

須𧄜(粟逾反說文正體從彡作須彡音衫頁音頡象形也經從髟作􃷹俗字也髟音標下而捶反王注楚辭云蘂花
實皃也廣雅云蘂花也說文從艸從三心從糸也)。

𤿫去(上丑劣反埤蒼云𤿫皮破也說文從皮兌聲也)。

粟秫(脣律反爾雅云􃷺粟也說文從禾术聲經作𢇲非也)。

懷挾(上戶乖反經從心通用說文正字作褱褱挾也從衣􃷻聲下嫌頰反何注公羊云挾褱也爾雅云挾藏也說文
持也從手從夾聲經從人作俠誤也)。

金甎(音專埤蒼云㼾甎也經從石作磚俗字也說文從瓦專聲也㼾音祿)。

跳驀(上徒聊反說文跳躍也從足兆聲下萠伯反考聲云驀踰也說文從馬莫聲也)。

* 演道俗經玄應撰

給贍(聲類或作𩟋同時艷反贍助也字書贍足也謂周足也)。

𧮂八(側禁反廣雅𧮂毀也亦讒也一云旁入曰𧮂也)。

* 百佛名經玄應撰

瞿噓(借音犖俱反)。

婆瑳(千我反)。

媵德(翼證也)。

* 稱揚諸佛功德經下卷玄應撰

洞清(古文衕迵二形同徒貢反案洞猶通過也亦深𨗉之皃也經文從口作哃非也)。

* 須真天子經上卷玄應撰

鋒遬(蘇木反)。

䨴陀(徒對反)。

暓(止搆反)。

** 中卷

勇悍(胡旦反蒼頡篇悍桀也說文勇亦悍也)。

弧弓(戶都反說文木也周易黃帝作弦木為弧剡木為矢是也)。

建箭(居健反建立也亦樹也)。

* 摩訶摩耶經玄應撰

涵潤(胡耽反說文水澤多也詩云𧮂始既涵是也)。

𨭝翮(字林山瘵反謂張翼也淮南子云飛鳥𨭝翼許重曰𨭝羽而飛也)。

* 除恐災撗經玄應撰

溝巷(胡絳反謂須陀洹人也此言入流或言至流今言溝巷者取其流水處也經文作港古項反字略云水
分流也即經中云分布果是其義也)。

* 孛經抄玄應撰

蚑蜂(巨義反聲類云多足蟲也關西謂􃷼溲為蚑蚞􃷼音求俱反下所誅反)。

廝米(析移反廝下也字書廝伇也謂賤伇也今取其義也)。

睚眦(五賣反下助賣反廣雅睚裂也說文以為眦目匡也淮南子云瞋目裂眦即其義也)。

媟嬻(上相列反下徒木反相狎習謂之媟嬻經文作泄瀆非體也)。

妖孽(字體作孽同五竭反說文衣服歌謠草木之怪謂之妖禽獸蟲蝗之怪謂之孽孽災也)。

魯鈍(力古反論語參也魯孔安國曰魯鈍也謂人惛鈍者也)。

吃􃷽(宜作􂞭同音刃吃肕猶堅鞭也謂人無識也)。

辜較(又作搉漢書音義曰辜固也較專也謂䂓固販鬻以求利專略)。

譙譊(又作嘵呶同才妙才焦二反蒼頡篇譙云訶也亦嬈也譙踧也下女交反譊譊讙呼也廣雅譊鳴也說文云恚
呼也蒼頡篇訟聲也)。

鸕𪇔(上郎都反下才資反說文水鳥也蒼頡篇鸕𪇔似鶂而黑也鶂音五歷反)。

* 不思議光菩薩所說經玄應撰

鴈鴝(又作􃀴同其俱反即􃀴鵒也)。

* 十住斷結經第一卷玄應撰

纏縺(力前反字書縺縷不解也)。

戢在(側立反戢聚也斂也說文藏兵器也經文從手作檝非也)。

滲漏(疏蔭反滲盡也下漉曰滲滲亦竭也)。

閹塞(於儉反閇門人也宜作掩掩藏也蔽也)。

** 第二卷

蜜欵(又作款同口緩反蒼頡篇欵誠重也至也說文欵意有所欲也)。

揮淚(許歸反揮灑也說文云揮奮也謂奮振去之也)。

** 第三卷

棚閣(蒲萠反通俗文連閣曰棚經文作閛普耕反門聲也閛非此義也)。

嬈固(乃了反下又作怘同古護反三蒼云嬈弄也煩也謂煩擾戲弄也諸經有作嬲或作𤲶音同嬈摩登伽經作擾
蠱音公戶反厭蠱也字林蠱音古護反)。

** 第四卷

勗勉(虛玉反謂勉勵也方言齊魯謂勉為勗也)。

道撿(居儼反大品經云若入聲聞正位是也撿攝也蒼頡篇撿法摩也)。

** 第五卷

騞然(呼馘反騞然忽也義亦與𥒐字同音乎覓反𥒐然也馘音古麥反)。

煻煨(徒郎反下烏迴反通俗文熱灰謂之煻煨亦熝也廣雅煨溫也經文作熅於文反烟熅光氣也說文鬱煙也熅
非字體也)。

門閾(古文䦗同呼域反爾雅柣謂之閾郭璞曰即門限也柣音千結反)。

** 第六卷

或􂔆(鴉猛反明也)。

婆搓(千何反或作婆叉河亦云博叉河大池西面河也馬口而出流入西海也)。

𧄼瞢(徒登丁鄧二反韻集笑臥極也下亾登反經有作躑憕懵並非體也)。

** 第七卷

六湮(於仁反說文湮沒也爾雅湮落也亦下也)。

** 第八卷

㪺水(九愚反廣雅􃛉酌也說文􃛉挹斟也抒也經文作拘非體也或從酉作酙亦非)。

** 第九卷

蚑行(渠支巨宜二反謂蟲行皃也周書蚑行喘息是也)。

哂然(字書作吲或作吹同式忍反三蒼小笑也論語夫子哂之馬融曰哂笑也禮記笑不至哂鄭玄曰齒本曰吲大
笑則齒本見也)。

愚戇(都絳反說文愚癡也戇也聲類韻集音丑巷反)。

** 第十卷

遮迦越羅(此譯云轉輪聖王正言斫迦羅此言輪伐剌底此云轉名轉輪聖王順此方語也)。

* 菩薩纓絡經第一卷玄應撰

恭恪(古文愙同口各反恪敬也字林恪恭也)。

曩昔(奴朗反爾雅曩久也猶往久古昔也)。

塵曀(又作㙪同於計反爾雅終風且曀傳曰陰而風曰曀曀亦翳也言奄翳曰光使不明也)。

** 第三卷

亘然(歌鄧反亘猶坦然也詩云亘之秬秠傳曰亘遍竟也秬音巨秠音扶鄙反)。

羯毘(或言羯隨或曰迦毗或言迦毗此是梵語音訛也此譯云迦毗聲迦羅者名為好聲鳥也)。

** 第六卷

僥倖(古堯反下胡耿反僥遇也倖翼慶也俗謂幸為倖倖謂非其所得而得之也)。

** 第七卷

貪餮(又作飻同他結反說文飻亦貪也又曰貪財曰饕貪食曰餮)。

拘隣(或作居隣或作拘輪皆梵語訛也此云本際則經中尊者了本際尊者智本際皆是也此則嬌陳如也)。

邠耨(又作分耨或作邠耨文陀弗應云富羅曼陀弗多羅此譯云滿嚴飾女或言滿見子也)。

** 第九卷

苾芬(又作飶馝咇𪏺四形同蒲結反埤蒼苾火香也詩注云苾苾然芬香也)。

阿惟顏(案菩薩十住經云第十阿惟顏住謂一生補處者也)。

鏟以(叉莧反說文一曰平䥫也蒼頡篇云削平也)。

不泄(思列反泄溢也亦發也廣雅泄漏也)。

** 第十一卷

超卓(耻驕反跳上車也超越也出前也遠也踰也下陟角反卓高也釋名云超卓也舉脚有所卓越也)。

** 第十二卷

分衛(此言訛也正言儐荼此云團波多此云墮言食墮在鉢中也或言賔荼夜此云團團者食團謂乞食也)。

鏗然(又作􃷑䡩二形同口耕反說文䡩堅也廣雅䡩䡩然堅也)。

料量(力條反說文料量也料亦數也字從斗經文作科苦和反非也)。

* 超日明三昧經上卷玄應撰

懾伏(聲類作懾同止業反說文心服曰懾廣雅懾懼也字書失常也)。

娞恤(私惟反爾雅娞安也恤收也)。

恢弘(又作􃛭同苦迴反字林恢大也)。

纖介(家薤反周易憂悔吝者存乎介韓康伯曰介纖介也劉瓛曰介微也)。

譎詭(又作噊同公穴反下又作恑同居毀反方言自關而東西或謂詐為譎恑亦奇怪也)。

浮譁(呼瓜反尚書無譁聽命孔安國曰無讙譁也蒼頡篇云譁言語譊譊也)。

不挍(古効反左傳有人而挍罪莫大焉也注云挍報也論語云賊而不挍是也)。

五兵(周禮司兵掌五兵鄭眾曰五兵者戈殳戟酋矛夷也若步卒五兵則無矛夷而有弓矢也)。

消殪(古文作􃛯同於計反爾雅殪死也尚書殪戎殷注云殪煞也亦盡也)。

弘綽(又作繛同昌若反說文綽緩也綽亦寬也)。

** 下卷

淖情(字林女卓反三蒼昌若反又音徒歷反淖約好皃也)。

分賦(方句反賦布也爾雅賦斑也郭璞曰謂斑布與之也)。

綢繆(直流反下亡侯反詩云綢繆束薪傳曰綢繆纏綿也)。

寇害(口候反說文寇暴也廣雅寇抄也尚書寇賊姦宄薄甯集解云寇群行攻剽者也字從完從支剽音疋妙反)。

躊躇(膓留反下膓諸反廣雅躊躇猶豫也亦躑躅也)。

貙者(耻俱反似狸而大爾雅今貙虎大於狗文如狸博物志云貙大能化為虎)。

苑囿(于救反三蒼養牛馬林木曰苑字林有垣曰苑無垣曰囿所以養禽獸者也囿亦禁苑也)。

城廬(力居反別舍也亦寄止也黃帝為廬以避寒暑春秋去之冬夏居之故曰寄止)。

謙冲(說文作盅同除隆反字書冲虛也亦中也)。

屢聽(力句反爾雅屢亟也亟數也亟音祛記反)。

訾量(又作𢋀同子移反訾亦量也說文思稱意也)。

蹉跌(千何反下徒結反蹉跌也通俗文失躡曰跌廣雅云跌差也亦偃也)。

未孚(字體作䞯同芳務反禮云無䞯往鄭玄注云䞯疾也廣雅云䞯行也)。

一鍼(聲類今作針同支諶反廣雅鍼刺也說文所以縫衣也)。

* 賢劫經第一卷玄應撰

光耀(古文曜同餘照反廣雅曜照也明也)。

不挾(胡頰反挾懷意也爾雅挾藏也經文作挾和也協非此義)。

稸積(字書作蓄同勅六反蓄積也眾也)。

痂痏(古遐反下于軌反廣雅痂瘡也痏毆傷青黑腫也)。

邦伴(石經作邦邦𨚚三形同補江反)。

准平(說文作準同之尹反准平均也度也經文作垐才資反以土增道也垐非此用)。

擿去(他狄反擿剔也謂擿治之也亦取也)。

** 第二卷

三塗(又作途𨑒二形同達胡反言三塗者俗書春秋有三塗危險之處借此為名塗猶道也非謂塗炭之義若依梵
本則云阿波那伽低此云惡趣不名惡道道是因義由履而行趣是果名已到之處故不名惡道也)。

躓礙(古文䠟躓二形今作疐同猪吏反通俗文事不利曰躓限至曰礙也)。

居倫(大哀經作拘輪譯云本際第一解法者也普曜經云俱隣者解本際也阿若者言已知也正言解也拘隣亦姓
也)。

** 第三卷

怯弱(如斫反尚書六極曰弱孔安國曰弱尪劣也經文作愵奴的反思也傷也愵非此義也)。

** 第五卷

鳩那羅(此譯云惡人亦言不好人也)。

** 第十二卷

竽蔗(古寒反下諸夜反通俗文荊州出竽蔗則甘䄷是也)。

錫賚(星的反爾雅錫賜也謂賜與也上與下之辭也)。

好拂(敷勿反拂拭也除塵也治去也經文作𣭘𢂀二形非也)。

都較(古文攉同古學反較猶粗略也廣雅云較明也亦比挍也)。

趣谷(古木餘玉二反爾雅水注谿曰谷泉之通川者也經文作峪非也)。
一切經音義卷第三十四



一切經音義卷第三十五

翻譯沙門慧琳撰

一字奇特佛頂經三卷

一字奇特佛頂輪王念誦儀軌經一卷

佛頂尊勝念誦儀軌經一卷(不空三藏譯)

加句佛頂尊勝念誦法二卷(善無畏三藏譯)

一字頂輪王經五卷(流支譯)

菩提場所說一字頂輪王經五卷(不空三藏譯)

大陀羅尼末法中一字心呪經一卷

普通諸佛頂要略念誦法經一卷

佛說一字轉輪王佛頂呪經一卷

蘇悉地經三卷

蘇悉地羯囉經

蘇悉地經

佛頂尊勝陀羅尼經一卷(杜行顗唐初譯)

佛頂尊勝陀羅尼經一卷(并序佛陁波利譯)

佛頂最勝陀羅尼經(并序彥琮共日照再譯)

最勝佛頂陀羅尼淨除業障經一卷
(地婆訶羅東都重譯)

佛頂尊勝陀羅尼經(義淨三藏譯無字可音訓)

記佛頂尊勝陀羅尼經(翻譯年代先後慧琳述)

佛頂尊勝陀羅尼并功能經(後周闍那耶舍譯)

蘇悉地羯囉供養法二卷

右二十經三十三卷同此卷音。

* 一字奇特佛頂經上卷

奇特(上音其說文奇異也不偶曰奇古文從大從可立俗字也下騰德反廣雅特雄也文頴注漢書特獨也方言云
物無偶曰特說文朴牛也從牛寺聲也)。

師子𧄜(如捶反說文𧄜茸也師子𧄜者寶名也茸音辱鍾也)。

裸者(上華瓦反借音字也裸者字書云露體無衣曰裸或從人作倮或從身作躶本音郎果反)。

鬼魅(眉秘反經從女作媚非也)。

車輅(上音居下音路周禮有五輅金輅玉輅等說文云車零前橫木也從車路省聲也)。

驚駭(霞騃反蒼頡篇云駭亦驚也廣雅驚起也說文馬駭也從馬亥聲也)。

瞻睹(章閻反文字典說瞻望也說文臨視也從目詹聲也下當弩反說文睹見也或從見作覩從目形聲)。

珊瑚(上桑安反下音胡案珊瑚赤色寶名也出罽賓等形已見前釋)。

貧匱(逵位反毛詩傳曰匱竭也鄭注禮記云乏也說文匣也從匚匚音方貴聲)。

㲲縷(上音牒西國草花𧄜也如此國葪花蕠撚為縷作布從毛疊聲或從糸作􃷾本無此字譯經者權制之故無定
體下力宇反即織者之縷也說文縷綫也從糸婁聲撚音年典反)。

抨線(上伯盲反說文抨彈也如今之抨墨斗弦下先薦反俗字也正體從戔作綫說文縷也從糸戔聲戔音殘)。

結纇(雷罪反說文絲節也從糸頪聲也頪音同上)。

撚綫(上年典反正字辯惑云續緊也考聲云􃷿使緊也挼也以手挼撚令緊也從手然聲也或從手從㐱作抮古字
㐱音軫􃷿音捩挼音奴和反緊音經引反下先箭反集訓綫縷也俗作線前已釋古文)。

嚴潔(上儼杴反說文教命急也從吅吅音喧𠪚聲𠪚音岌今反又音讖吟反下潔音結鄭注禮記云潔清也謚法曰
不行不義曰潔禮記又云靜也精微也從水絜聲音同上經文有作嚴毅非也字書云煞敵曰果致果曰毅興經義全乖
故不取也)。

癲癎(上典年反文字集略云賊風入藏謂之癲病案癲即狂也下癎音閑文字集略云小兒風病也癲癎二字並形
聲字前已具釋故略言耳)。

瘡疱(上筞霜反考聲云瘡痍也韻詮云疽疥瘡痍已釋下咆皃反俗字也說文從皮作皰云面上熱氣細瘡也)。

耳𪙉(下楚宜反說文云𪙉齒參差也從齒差聲)。

** 一字奇特佛頂經中卷

盧地囉(上音魯兼轉舌呼囉字亦轉舌梵語唐言血也)。

摩奴沙(梵語唐言人即人之總稱也或云摩努娑)。

紫𨥥(虢猛反案紫𨥥外國藥名也紫赤色出外國煎波羅奢樹皮汁兼食此木蟲糞成膠堪黏寶鈿作用)。

食􂐠(尺沼反考聲云熬米麥為粉衛宏或作􂌞俗字也經中從米從少作粆非也文字典說從麥酋聲也)。

素𡀔多惹那(梵語服藥名也此有二種一安膳那二名如上用各有殊不能繁述此磺石素色而有光
猶如金精)。

霖雨(上音林左傳曰大雨三日往謂之霖爾雅久雨謂之霪霪謂之霖形聲字也)。

牛窪(烏瓜反淮南子云牛蹄之窪不生鱣鮪廣雅窪下也古今正字從穴洼聲洼音同上)。

寱語(上霓計反說文眠中有言也從㝱省臬聲也臬音言列反讀若藝)。

􃸀叫(上胡高反古今正字從虒号聲虒音斯考聲云號大哭也痛聲也或從皐從口作噑下叫驍曜反俗字也說文
正作噭噭吼也呼也從口敫聲敫音口彫反古文字)。

不缺(大悅反經文從門作闋非)。

** 一字奇特佛頂經下卷

頻伸(音申考聲云伸展四體也)。

欠㰦(音去說文氣悟俗謂之欠即張口出氣也經作嗌噦乖經義今改為欠㰦也)。

穬麥(虢猛反說文𦬆穀即今之大麥也形聲字也)。

欬遬(上開愛反說文氣逆也從欠亥經文從口作咳音孩小兒笑也非此義也下叟奏反考聲云氣衝喉也經中亦
從口作嗽俗用非正體也)。

* 一字奇特佛頂輪王念誦儀軌經(無字音訓)
佛頂尊𠢧念誦儀軌經

絣為(上伯萠反字書云振黑繩也集訓云拼撣也或從手作拼古今字誥作䍬䍬皆古今之字也撣音彈)。

倀像(上擿更反借用本無此字張展畫像也或有從木也作楨或作椗皆俗字也非正也)。

􃭧盃(上魯和反爾雅海介蟲也亦大蝸牛也下北梅反即以蠃為香水盃梵名遏伽是也)。

􃸁脚(上皮媚反鄭注周禮云𠩲猶短也顧野王云𠩲猶卑下也文字典說從厂音呵且反卑聲)。

㧙左(上駢蔑反考聲㧙拗也拗音鵶狡反拗㧙手指以為印契用表身業從手必聲)。

為鞘(肖曜反考聲云刀劍室也從聿肖聲或從革作鞘亦通也時用此字也)。

掬物(弓六反集訓云兩手掬取物也古文象形作臼兩爪相向掬物勢也)。

蟠於(上伴曼反廣雅蟠曲也方言云龍未昇天蟠在穴中謂之蟠龍今此中蟠數珠是也)。

掐珠(上口甲反埤蒼云抓掐也今抓掐念珠也說文從手臽聲)。

* 加句佛頂尊𠢧念誦法二卷(善無畏三藏譯無字可音訓)

* 一字頂輪王經第一卷

鉞斧(𡊮月反前已釋)。

荼抧尼(鷄以反梵語女鬼之總名能魅人與人通者也)。

齗腭(上牛斤反文字典說云齒根也說文齒肉也從齒斤聲也下腭字玉篇說文等諸字書並無此字俗用音我各
反近代諸家切韻隨俗或有並從肉腭聲亦是俗字也已行於世夂矣案腭者口中上腭也說文云口上阿也從口作谷
音強略反象形口上畫重八象其上腭文理也亦會意字)。

牙頷(上雅加反說文云壯齒也象上下相錯之形本篆文作􃸂今𥛬書作牙下含感反上聲字經作頷俗字也說文
云頤頷也古文本從函音含從頁作顄或作顄皆古字也今且從俗)。

心䐡(上心字象形字也下音齊說文膍齊也從肉齊聲經文從月作臍字非也)。

髀􃬅(上瓶米反說文股外也從骨從卑下辛七反說文脛頭節也從卪卪音節桼聲桼音七經從月從桼作膝俗字
此字行夂也)。

矟印(雙捉反說文矛也從矛肖聲也經從木作槊俗字也)。

愉喜(與殊反鄭注論語云愉愉顏色和也爾雅樂也廣雅喜也從心俞聲俞字說文從亼從舟從巜巜音古外反亼
音精入反今俗用從月從刀訛也)。

塢瑟膩沙(梵語也唐云佛頂亦云無見頂相者)。

樗木皮(華卦反考聲木名也或從蒦作檴俗用作樺經文從畫作𣛛俗字非也)。

旋嵐(下音嵐旋藍者大猛風也元魏孝昌帝時俗用因循書出此字亦是北狄突厥語也以北地山川多風本因嵐
州岢嵐鎮後周改為嵐州因慈有此岢嵐字流行於人間岢音可一切字書先無此二字披覽史書於後魏書中見其意
所以知之故䟽出示其原也今之時行流此也)。

闚瞻(奎䂓反考聲云闚覷也或從穴作窺韻詮云竊見也平聲字奎音犬垂反覻音七豫反)。

杵索棓杈(杵音昌與反索音乘落反棓音白項反或作柈杈音楚加反也)。

共度(唐洛反經文從心作𢜬非也)。

戶牖(下由洒反廣雅牖窗也韻詮云正曰䆫旁曰牖說文云穿壁以木為交曰䆫象形字或從片牖字從戶從甫亦
從片)。

打撲(下音普木反考聲云撲亦打也廣雅擊也蒼頡篇輕打也說文抶也抶亦打也打字從手丁聲也抶音天逸反)。

腥臊(上音星鄭注周禮云豕膏犬膏臭也又云肉中有米者似星或為胜字或作鮏說文云星見食豕今肉中生息
肉形聲字也下桑刀反訓釋與腥同從肉喿聲喿音同上今之字也)。

𧾰者(音翼論語云趍進翼如也進趣皃也從走翼聲也)。

傭纖(上寵龍反鄭箋毛詩云傭均也說文均直也從人庸聲下爕閻反孔注尚書云纖細也廣雅云微也鄭注周禮
云小也說文從糸從韱韱音同上經從截非也)。

角睞(上角字從刀從月下來岱反蒼頡篇云內視也說文目童子不正也從目來聲)。

瑕瞖(上音遐鄭注禮記云瑕病也說文從王叚聲下伊計反考聲云目中病也郭璞云瞖障也奄覆也說文華盖也
從目殹聲殹音同上古也)。

匾㔸(上邊􃸃反下體鷄反字統云匾𠥶不圓考聲薄闊皃也古今正字云匾𠥶薄闊不圓亦不方也從上形聲字或
從肉作䐔䏲俗字)。

窊𤲍(上烏瓜反平聲字考聲云伭下也說文汗邪下也從穴瓜聲瓜音寡華反象形字也下衘甲反考聲云水溝相
著也從甲夾聲經作翈鳥翮上小毛非經義也)。

頑嚚(瓦鰥反杜注左傳云心不測德義之經曰頑下魚斤反孔注尚書云口不道忠信之言曰嚚說文從􃶥臣聲也
􃶥音莊立反從四口)。

不迨(臺改反毛詩傳云追及也古今正字從辵台聲)。

寶芽(雅加反博雅草木始生曰芽形聲字也)。

􃸄挂(寡話反廣雅挂懸也說文從手從圭經從木非也)。

** 第二卷

㵶灑(上煎薛反考聲云㵶濺也或作瀄亦通下沙賈反案灑者以物霑水散灑也借音用本音所買反今不用此音)。

樒木(民必反考聲云木名也甚有香文理似白檀香非白檀也欲取令香者皆須斫經多年久乃香出其樹白檀之
種類也赤者為上世多不識呼為白檀香)。

頭銛(下息廉反史記銛利也說文􃸅屬也從金舌聲)。

瞬目(水潤反說文從寅作瞚訓云開闔目數搖目瞬目經從舜字亦通用也)。

縱𢠽(上足用反下唐朗反孔注尚書云放豫也遊戲也郭注爾雅邪僻也廣雅𢠽淫也說文放也從心象聲經文從
女從易作婸亦通易音陽是也)。

􂡠毘柘嚕迦(上阿我反柘音即嚕字轉舌迦音薑佉反此一句梵語唐云調伏亦云降伏)。

𩧐駝(上音託或音洛下唐何反北方胡地畜也前已釋也)。

貪劮(下音逸考聲云逸豫也弄也)。

戲謔(上希義反說文從戈䖒聲也下香虐反爾雅謔亦戲也詩傳云喜樂也並形聲字也)。

姥􃸆馱(上音母次論訥反梵語即是大作障魅鬼王名也)。

􂠞鉢羅(上溫骨反梵語花名也古譯云優鉢羅花)。

諭底迦(上音喻舊或作喻亦梵語之也)。

香馞(盆沒反廣雅馞香氣盛皃也古今正字從香孛聲古形字也)。

河潬(他單反爾雅云水中沙出也郭璞曰今江南呼水中沙垖為潬古今正字水中處曰潬形聲字或作灘俗字之
者)。

猜疑(上釆哉反言猜恨也廣雅懼也杜注左傳猜疑也古今正字從犬青聲)。

拈香(捻兼反廣雅拈執持也釋名云兩指鈷取也字從手占聲指拈捻也說文拈即𢬴也音尼輒反)。

謦唾(輕鼎反蒼頡篇云聲也說文欬也從言殸聲殸音客令客耕反下土臥反考聲云口中津也說文口液也形聲
字也)。

鞵屩(上蟹皆反經中作鞋俗字也聲類云革底而麻絲也釋名云鞋解也著時而縮其上如履脫時解其上則舒解
也古今正字從革奚聲下綺妖反或作蹻鞽又音薑虐反訓釋並同蒼頡篇屩屐也徐廣注史記云草屝也又奚計反屐
音擎逆反屝音肥未反也說文履也從履省喬聲也)。

韤等(万發反或作韎亦作襪𥿉作襪又懱古字也說文云足衣也從韋蔑聲蔑音眠鼈反)。

謿誂(罩交反考聲云謿謔也調戲也形聲字從言朝聲從口作嘲俗字也下條鳥反廣雅誂謏也考聲云以言先試
曰誂說文相呼也從言兆聲謏音修酉反又音小也)。

樂歖(上音洛下音喜)。

** 第三卷

磔開(上張革反廣雅磔張也亦開也)。

戲嬉(上音希下音喜經作熙喜非也)。

俁呬野(上愚矩反呬音馨以反俁呬野梵語諸天名也)。

𩜁身(陵證反借用不取字義即向前亞身也亦言向前𩜁身為經文已有且音用也)。

擡䑀(上大來反韻詮云擡舉也從手臺聲)。

** 第四卷

掘去(群屈反集訓云掘穿也考聲斷也經意欲斸去其地中惡土及灰炭瓦礫爛骨朽木諸穢惡物說文從手屈聲
經文從角從厥作𧤼音權月反俗語非也)。

拓外(湯洛反考聲云拓開也從手從石經中從􃢆作扸耻革反非也不成字也)。

如來槊(雙捉反俗字也正體從矛作矟矟短矛也)。

姥(音母)。

㩽(論骨反借用也)。

陀䋾(知賈反)。

迦(薑佉反已上五字是一句梵語譯經者並自音如上並是借聲以響梵語金剛名也不求字義)。

作𢼛勢(獷陌反古今正字云􃸇擊也言擊頰也今俗語猶有􃸇耳之言從攴從各聲也)。

拋共石子(普包反考聲云手投物也說文投也從手尥聲尥音同上又音寮即反經從力作拋非也正從
手從九從勺會意字也)。

珿頭(楚六反或從立作䇍廣雅珿齊之等也或從石作𥒭並通從玉足聲)。

繫袟(蠻八反考聲云袾束也集訓橫繫也古今正字從衣末聲末字木上加一畫也)。

右手攥(纂括反或從最作撮說文三指撮兩體並通也)。

沙潬(上沙字或從石作砂下坥丹反考聲云水中沙出曰潬形聲字)。

米嚲羅(嚲音多可反梵語新死人屍也)。

** 第五卷

撦(昌野反響梵字也)。

禰(泥禮反准上)。

䞘(痕沒反)。

瓷𤮲(上音慈經從石作磁石藥名非此用也瓷瓦器也)。

迎翼(蠅即反考聲翼敬也輔也送也助也和也考謹也或從走作𧾰趍走皃也經中從广作㢞譯者錯用非也)。

㷅稻穀(楚巧反或作炒亦作煼並通方言云㷅火乾也古今正字從火取聲)。

手􃸈(暗感反說文􃸈覆也從暗省聲也)。

常聯(力廛反考聲聯􃸉也說文連也耳連於頰故從耳從絲者不絕也會意字也)。

榓木(音蜜前已解或作蜜亦通)。

青稞(音科大麥之類无皮者有別音今不取也)。

* 菩提場所說一字頂輪王經第一卷

目鍵連(鍵音乾梵語訛也正梵音云摩賀沒特糵囉唐云採菽氏即菉豆仙人種也或云大目乾連如來聲
聞弟子中神通最為第一者也)。

俱郗羅(郗音癡羅漢名也)。

蘖路荼(亦梵語訛轉也古譯或云加婁羅王即金翅鳥王眾)。

拏枳你(上儜加反字從奴作拏有從如者非也枳音經以反󲊛音寧頂反女鬼之總名)。

毘鈕天(鈕音尼肘反或從糸作紐並通字從金丑聲從田誤也或云尾瑟努天古曰毘留天即持論天是那
羅延之種類是也)。

鉞斧(上袁月反本正體作戊說文大斧也從戈􃯩聲􃯩音厥為書寫人多誤濫於戊已字先賢故加金作鉞以別之
也顧野王云鉞斧者軍器兵仗也司馬法夏執玄鉞尚書云王左仗黃鉞案鉞大斧也王者以賜大司馬以斬持節將也
形聲之字也)。

摩尼跋捺羅(跋音盤末反捺音奴割反梵語也藥叉將名唐云滿賢也)。

烏娑跢囉迦(跢音多多字去聲迦音薑佉反梵語惡鬼名也或云魘鬼也)。

􂡻突(力澄反考聲侵侮也經從水作淩水名也古今正字從力夌聲也夌音同下文欺陵陵辱並同也)。

從髆(音博肩髆也從骨從博省聲也經從肉俗字也)。

二脛(形定反脚胻骨也)。

二踝(華瓦反足脚腕上內外骨)。

鑠訖底(上商斫反梵語也印契名唐云槊印也)。

沮壞(齊與反毛詩傳云沮亦壞也又音精豫反毛詩云汾沮洳傳曰其漸洳也鄭注禮記涕也爾雅濕也從水且聲
也經作爼說文從半肉非此義下懷怪反字統云自破曰壞說文自敗也從土褱聲也褱音胡乖)。

水㲻(寧的反禮記孔子曰君子㲻於口小人㲻於水謂覆沒不能自理出也又曰死而不弔者三畏壓㲻說文沒水
也從人從水亦作溺古也)。

虵齧(上杜遮反俗字正從它作蛇或作它字書云毒蟲也毛詩惟虺惟蛇說文上古草居畏蛇故相問無它乎蒼頡
篇曰蛇非一也種類甚多難以具述它音他下研結反禮記無齧骨說文齧噬也從齒㓞聲而本形之字也)。

樺皮(華罵反木名也皮堪為燭者其中有細滑堪書者彼五天無紙裁樺皮或貝多樹葉或多羅樹葉裁為梵夾如
中國古人用竹簡之類書寫經教文字內外典籍傳於此土也)。

那洛迦(梵語也地獄名)。

謨呼律(亦梵語時名也西國曆法分一晝夜為三十謨呼律多不問冬夏長定三十春秋分時晝夜各得十
五謨呼律冬至夏至極長極短之時晝夜互侵其六即十二十八是也今之形字)。

傘葢(上糸懶反俗字也正從糸作繖下音盖正體字也從草從盇盇音合盇字說文從大從血經文作盖從羊血隸
非也古今草之字也)。

寶爓(音焰正體字也)。

挫辱(祖貨反韻詮挫折也賈注國語云折其詞鋒曰挫說文摧也從手坐聲也)。

旗􃸊(上音其下毒鄭注周禮云􃸊羽葆憧也蔡邕獨斷云黃屋左纛纛所以用犛牛尾為之置於槍槊上名之
為纛是也)。

蘭香􃸋(霜交反正體作梢從木肖聲此即如來譬喻說也凡蘭香花出時梢頭花子分為七分罪人善神砕
其頭破作七分如彼蘭香梢頭古譯云阿梨樹枝者謬也本無阿梨樹)。

肌膚(上紀宜反下甫无反並從肉膚字從盧省)。

團欒(俗語也即團圓也上段完反古今正字下盧完反並形聲字也)。

** 第二卷

搓縷(上此何反下力主反前音義卷初已釋也)。

織㲲(下恬叶反亦卷初已訓釋)。

巖窟(苦骨反俗字也正從土作地堀)。

置􃸌(讁更反正體字也經從貞作楨非也前文尊勝音義中從人作倀是張字亦非本字借用字也)。

白犛拂(音茅即犛牛尾為拂經文作猫即猫兒字獸也非犛牛字)。

角絡(音洛郭注山海經統也古今正字從糸從絡省聲)。

腰絛(計刀反考聲云織絲如繩以繫腰說文從糸從條省)。

靘黑(青性反借為去聲用本音上聲今不取集訓云𤯝黑色也古今正字從色青聲也𤯝字從生從丹也)。

如鑄(朱樹反)。

泥滓(緇史反考聲云穢也說文澱也從水宰聲)。

輪樘(下宅衡反說文樘剎柱也從木堂聲足而是之)。

酸酢(蘇端反下麤故反說文酸酢也又云酢䣻也䣻酢漿也並從酉形聲字也)。

水蛭(真日反讀與質同音蒼頡篇云蛭水蟲也從虫至聲也)。

** 第三卷

攝嚩(下无何反梵語不安不求字義梵云攝嚩者唐云新死人未壞者也)。

莽娑(梵語此云肉也)。

𧶻莽娑(上莫候反。爾雅云𧶻市也。韻英云𧶻賣也。說文易財也。從貝戼聲戼音古文酉字也。經從夘作𧵍非
也。言𧶻莽娑者賣死人肉也。駈伇鬼神法中事也。取新死人肉未壞者如庖厨法雜以薑椒五味調適炙㷅令香美用祭
饗屍陁林中大力鬼神。既饗祭已。便以佛頂真言威力駈逼伇使令遣為國除惌害。以此食易彼力故言𧵍莽娑。炙音之
亦反從肉㷅音初絞反。俗作炒)。

迷怛羅(亦梵語也唐云起屍鬼也)。

􂫆㗱(上音博下津入反考聲云㗘㗱羨飲食也或􂪮口出聲作美想經文作􂪮唼字非也唼音所匣反)。

鎚銅(搥類反借音用也本死无字初即鑄寫然後再入火中燒鍊椎打而成名為鎚銅順俗語也)。

烝煮(上章仍反考聲云烝熟也火迫水氣令上達也說文火氣行也下諸汝反顧野王云煑烹也古文作鬻從者從
鬻)。

皮膠(絞爻反鄭注考工記云膠㷅皮為之顧野王云膠者所以連綴物令相黏著詩傳膠固也從肉翏聲)。

㧙二頭指(駢蔑反韻詮云以手拗㧙是也有作𢱧者誤用也從手必聲也)。

相柱(下誅縷反古文以一點墨為為是本字也經文從足作跓或作柱皆借用字也)。

穬麥(虢猛反大麥也)。

** 第四卷

驍勇(上皎堯反廣雅驍健也下勇字從力甬聲爾)。

髆印(音博經從肉非也音普博反是膊乾脯字也)。

光爓(鹽漸反亦作焰)。

撼(含紺反今時借此用)。

踝(華瓦反)。

關鍵(上寡頑反說文云以木橫持門戶也從門𢇂聲𢇇音同上從𢆶艸聲艸音慣𢇁音幽經從􃷥作閞非也弁音汴
錯用)。

􃫰和(音康說文云穀皮也從禾從庚從米經從水非是此也)。

煙𡼡(下暉雲反說文云火煙上出也從􂏱從黑會意字也)。

箸攪(上除慮反廣雅􃸍謂之箸文字集略或作鐯亦作筋􃸎食也韓子云紂以象牙為箸說文飯攲也筴音古協反
下交咬反)。

金粖(摩鉢反碎米也)。

合鍊(蓮殿反或作煉說文冶金也從金柬聲柬音同上經文從糸作練非也)。

** 第五卷(無字可音訓)

* 大陀羅尼末法中一字心呪經

或鑞(藍荅反考聲云鑞鉛錫類也韻英云鉛也說文青金也形聲字)。

鐵鋌(音定說文銅鐵璞也)。

無瘢(音盤取無點黶無瘢痕好新刀以佛頂真言加持作法也)。

三棱(勒登反廣雅棱㧓也集訓云四方木有棱說文棱隅角也從木夌聲或從禾作稜㧓音姑)。

* 普通諸佛頂要略念誦法經一卷

* 佛說一字轉輪王佛頂呪經

崖險(雅皆反考聲云山㵎邊險岸也說文高邊也從屵圭聲屵音五割反下許撿反賈注國語云險危也玉篇阻難
也古今正字從阜僉聲此大行)。

𦡜釧(川戀反此卷音義中已見前釋經文作串非也不是釧字)。

花堆(都迴反考聲云高皃也經作埠或作垖並非也)。

乳𪌘(偷口反以牛乳和麵酥煑油餅也經從食作餖或作飩並俗字非也)。

指㧙(便蔑反前文已具釋)。

* 蘇悉地羯囉經卷上

簸儜曳(真言中字上波箇反次拏耕反下移翳反)。

𤙖吽(兩字音一種於𦙄喉中牛吼聲即是亦難為音脚也)。

制徵(音致梵語金剛藏使者名也)。

吽臛(真言中字訶各反也)。

腋(盈益反兩腋也)。

臍(音齊或作齊諸真言先來各自有音所以不音但音經而已)。

羆熊(上音悲爾雅羆似熊而黃白色郭璞曰似熊而頭長脚高猛憨多力能拔樹木關西呼猳熊也下音雄說文獸
似豕山居冬蟄蟄用䑛掌似人掌內名蹯味中最美煑之難熟憨音訶菴反蟄音沉立反蹯音煩猳音加)。

趒驀(上􃸏嘯反韻英云趒越也或作趠經文從足作跳音調非經義)。

倮形(華瓦反借音用以避俗諱本音螺果反倮赤體露形也或從身作躶或從衣作裸並露體無衣也形聲字也)。

葱蒜(下音筭從草從祘也)。

蘿蒰(下朋北反根菜也)。

鑆銅(搥類反去聲字前已釋)。

牀榻(貪荅反蜀脚床也床陿而長曰榻)。

漱口(搜皺反韻英云洗滌口也皺側救反滌音狄也)。

頭指捻(念葉反)。

嗚嚕捺囉叉(捺音奴葛反西方樹木子核文以排核大小如櫻桃顆或如小彈子有顆紫色此名金剛
子堪作數珠金剛部念誦人即用此珠甚堅硬)。

作環(音還經從金作鐶非此用也從玉正)。

梳髮(音疏)。

捃難(上君殞反梵語不求字義)。

􂡫鉢羅花(上溫骨反梵語已敘)。

得糵嚂花(言羯反梵語也)。

灘敦葉(上坦難反下都魂反梵語不求字義)。

耽忙羅葉(上荅含反經文從肉作耽非也不成字)。

椰子果(上野遮反木果名也廣州多有葉堪為席甚耎皮堪為索縛舡舶耐爛其果甚美兼有漿甜如蜜果
有皮殼堪為酒杓經從草作𦳃非也)。

柹子(音仕果子名也大如拳紅赤也)。

豆􃸐(吼搆反藥名也)。

** 蘇悉地經卷下

鶻𩪉(上音骨下音鹿隨陽鳥也一名老鶬鴻鴈之類形如鶴青色也)。

暈虹(上音運日月暈也下音紅螮蝀也困有微雨日影也)。

二指坼(恥革反坼開手爪中指所及為量也)。

銛剗(上相閻反利也從金舌聲經作籤非也下察盞反韻英剗削也從刀戔聲戔音賾限也)。

鑠底(傷弱反下丁以反梵語也唐云槍也)。

置棓(龐講反火杖也)。

㪻酥杓(音卷以杓舀蘇也舀音姚小反下常斫反形聲字也)。

嘺唎(宜矯反梵語也下唎字彈舌呼)。

膽勇(上躭敢反從肉經從目非此也)。

劓鼻(音義截鼻而為劓)。

倀像(爇更反張展畫佛像菩薩也此經從木從貞作楨非也古今用)。

耎草(􃤎兖反弱也經從車作軟非也)。

** 蘇悉地經卷中

熅煖(上音溫下奴短反並形聲字也)。

翳䤈呬(上伊計反次馨計反下馨移反此句梵語也唐名召請句來義也)。

斆之(乎教反從文學聲斅猶學)。

慕㮈囉(奴葛反此句梵語也唐云印契)。

掐念珠(巧甲反指爪掐)。

謦欬(上輕郢反下開愛反喉中氣通也)。

蹲踞(上音存下居御反)。

蘇搵兩頭(溫困反沒入中也)。

鑌䥫(上音賔𨮘䥫出罽賔等外國以諸䥫和合或極精利鐵中之上者是也)。

樧作(史界反極用力也)。

𨊾掾(上音冈或作㭎下緣縣反即輪䋄外椽也)。

􂠠施鳥翎(歷丁反韻英云鳥羽也或作􃸑經從毛非也上􂠠字疑錯所以不音未詳何鳥也)。

瘢跡(上音盤瘡瘢炙痕等痕跡是也)。

皆􃸒下卸(息夜反墊下也墊音店)。

* 蘇悉地羯囉經

槍矟(七羊反或從矛作𥎄考聲云槍長矛蒼頡篇云兩頭銳上有刃下有纂兵仗也下霜捉反廣雅矟亦矛也從𦙚
作􂤭經文非也)。

掉手(亭曜反經作挑手非也)。

刺木(此恣反方言云凡草木有芒傷人謂之刺說文木芒也棘酸棗皂莢皆有㓨用此木也從刀束聲)。

* 蘇悉地經

騗上馬(篇面反考聲云躍身上馬古今正字從馬扁聲也扁音辮也)。

㕮咀(上音甫下將與反)。

斜勒(上夕耶反俗字也正體從衣從牙作􃸓考聲云衣不正也角絡也或作邪也)。

兩箇(哥餓反經文作个古字也考聲云語辭也凡竹曰箇木曰枚故從竹兩箇二天王也)。

作㮀(洽緘反考聲云木匧也亦作椷並正經文單作函是函谷關名也此非經義)。

傘盖(上音散並俗字也正作繖蓋前文已具釋在頂輪經第一卷)。

不售(音壽考聲云賣物了字書售猶買也人買售持去也從佳從口會意字也)。

捋乳(上魯括反亦云嗀乳以手捋取乳汁也嗀音勾候也)。

鐵橛(權月反集訓云橛杙也經作栓非也)。

禽獸(上及林反鳥之摠名也見韻集下守呪反桂苑珠䕺云野畜之摠名也案禽獸者兩足有羽能飛曰禽四足有
毛野走曰獸經文作𤢌狩非也)。

* 佛頂尊勝陀羅尼經　杜行顗唐初譯

豬身(貯驢反俗作豬古今正字也經從豸作𧳯非也形聲字也)。

癲等(典年反病狀也)。

幢繖(上濁江反從巾下桑亶反繖蓋也)。

䖵蟲(上音昆下逐融反經作昆虫俗字也)。

* 佛頂尊勝陀羅尼經并序　佛陀波利譯

驚㦍(五各反韻詮云愕亦驚也從心)。

蟒虵(忙牓反爾雅云莽王虵郭璞注云虵之大者故曰蟒王案括地志說皇喉虵頂上當額皆有王字本是蟒虵種
也巴虵即是)。

* 佛頂最勝陀羅尼經序　彥琮共日照再譯

鸇雀(上戰然反爾雅云晨風鸇郭璞云鷂屬也孟子曰為䕺驅雀者鸇也為湯武驅人者桀紂也食雀也鷹鷂之類
也)。

上僅(音近何注公羊傳云僅劣也廣雅少也古今正字從人堇聲堇音謹或作㝻也)。

儔潔(上長流反考聲云儔匹也韻詮云誰也等也從人壽聲下音結鄭注禮記云清也從水絜聲也)。

蔕分(丁計反聲類果鼻也韻英云草木實丁蔕也說文瓜當也蒼篇蔕蕱也有音帶者俗語非地也)。

􃸔齬(上音助下音語說文􃸔齬齒不相順值也高下水不齊乎也巉巖也並從齒形聲字也)。

延祺(音其郭注爾雅云祺徵祥也毛詩壽考曰祺傳曰祺吉也文字典說祥也說文壽考如祺從示其形聲之字)。

恧神香(女六反方言恧慙也自愧曰恧會意字也)。

荏苒(上耳枕反下音染案荏苒猶因循不覺盈時也轉注字也)。

歎惋(剜換反考聲歎恨也文字典說從心宛聲)。

* 最勝佛頂陀羅尼淨除業障經
　地婆訶羅東都重譯

矬陋(上坐和反廣疋矬短也從矢坐聲下樓豆反顧野王陋醜也王注楚辭云小也亦作􃬚義同也)。

如笮(爭格反玉篇笮𡑅也字書笮迫也從竹也)。

稜伽(勒登反梵語界之也)。

不咼(苦乖反考聲云咼謂口偏戾也經從口作喎俗字正合單作咼)。

* 佛頂尊勝陀羅尼經(義淨三藏譯無字各音訓)
記佛頂尊勝陀羅尼經翻譯年代先後
慧琳述

(最初後周宇文氏武帝保定四年甲申歲三藏闍那耶舍。於長安舊城四天王寺譯出尊勝佛頂陀羅尼并念誦功能法
一卷五紙學士鮑永筆授。見開皇三寶錄說第一譯也。後至大唐天皇儀鳳元年。婆羅門僧佛陀波利來至五臺山禮謁
大聖見文殊化身却令歸西國取佛頂尊勝梵本經。至儀鳳四年巳卯歲西國取得經却迴至長安聞奏具說勅請日照
三藏將梵本經在內翻譯曰司賔寺典客令杜行顗筆授其經七紙第二譯也。廟諱國諱之字迴避不書勅留梵夾經在
內不出日照因茲寫得一本賜梵僧絹三十疋波利不受絹却請梵夾勅令却還付)。

(佛陀波利得經將向西州寺訪得解梵語漢僧順真共翻亦是儀鳳四年再譯一本八紙見經前敘說第三譯也佛陀波
利將梵本經入五臺山至今不出又至永淳元年壬午歲日照三藏又再譯此經一遍沙門彥琮筆授為正杜行顗所譯
經中隱諱不書之字所以重譯八紙第四譯也而復見經首彥琮序云)。

(又至垂拱元年乙酉歲地婆訶羅三藏隨駕於東都又譯佛頂尊勝名淨除業障經十四紙具說善住天子往昔口業感
果因緣并說授持法則是第五譯也)。

(後至中宗景龍四年庚戌歲義淨三藏於長安薦福寺又譯一遍六紙第六譯也)。

(後至玄宗皇帝開元十年壬戍歲善無畏三藏譯出佛頂尊勝瑜伽念誦法兩卷第七譯)。

(又至代宗文武皇帝廣德二年甲辰歲三藏大廣智不空於長安大興善寺譯出佛頂尊勝念誦供養法一卷二十紙沙
門飛錫筆授此第八譯也)。

(前後約二百餘年巳經八度出本經則五翻念誦法即三種差別唯有善無畏所譯是加句尊勝陀羅尼中加十一句六
十六字儀軌法則乃是瑜伽與前後所譯不同多於諸本餘七譯陀羅尼字數多少相似慧琳音至此經遂撿勘譯經年
歲先後故書記之曉彼疑繁之士貞元十八年壬子歲記)。

* 佛頂尊勝陀羅尼并功能經
　後周闍那耶舍譯

* 蘇悉地羯囉供養法上卷

指罅(赫駕反韻英云器裂也𡍩開也從缶􃸕聲也缶音甫苟反􃸕音呼也)。

噴嚏(上普悶反下音帝考聲云噴嚏謂氣奔鼻而噴嚏也韻集云鼓鼻而噴嚏也說文氣俣也形聲字也)。

令腕(椀灌反集訓云手堅也說文掌後節也經文從肉作腕俗字也從月從叉從手也)。

** 下卷

鉛錫(上音緣尚書禹貢青州所貢說文青金也從金􃷄聲􃷄音同上下音昔鄭注周禮云錫鈏也說文銀鉛之間有
錫字典云錫似鑞鑞黃白錫青黑從金易聲)。

搓合(錯何反搓線也)。
一切經音義卷第三十五



一切經音義卷第三十六

翻譯沙門慧琳撰

  
  * 
底哩三昧耶經二卷
陀羅尼毘奈耶經一卷
蘇悉地集經二十卷(未音)
蘇婆呼童子請問經三卷
掬呬耶亶怛囉經三卷
真言要集四卷(未音)
大毘盧遮那念誦法七卷(亦名大日經)
遍照如來念誦法一卷
毘盧遮那如來要略念誦法二卷
金剛頂經略瑜伽四卷
金剛頂大教王經三卷
普通諸尊瑜伽念誦法一卷
瑜伽要妙略修行法一卷
金剛頂經曼殊室利五字心經一卷
文殊師利五字偈頌法一卷
金剛頂文殊師利五字真言法一卷
金剛頂瑜伽修習毘盧遮那三摩地法一卷
降三世金剛瑜伽觀自在心真言法一卷
金剛頂經觀自在如來修行法一卷
修般若波羅蜜瑜伽觀行法一卷
觀自在如意輪瑜伽法一卷
金剛頂瑜伽大樂金剛薩埵念誦法一卷
降三世大曼荼羅中蓮華部心法一卷
吉祥勝初瑜伽大樂金剛薩埵法一卷
降三世觀自在心陀羅尼法一卷
普賢金剛薩埵瑜伽念誦法一卷
蓮花降三世瑜伽觀自在心儀軌
金剛頂瑜伽觀自在菩薩心念誦法一卷
觀自在菩薩心真言成就法一卷
右三十經六十三卷同此卷音。

* 底哩三昧耶經上卷

底哩(二合字上丁以反下里字彈舌梵語也唐云三即三種三昧即佛部蓮華部金剛部故云底哩三昧)。

磔開(上陟革反前毘盧遮那念誦法下卷已具釋從石從桀也)。

近緣(緣絹反去聲字集訓云衣物四邊緣也借音字經文從木作椽音傳非經義也)。

㪻乳(厥願反前蘇悉地請問經上卷中已具釋訖)。

插入(楚甲反聲類云插刺入也古今正字從手從臿臿音同上從千從臼臼音舊也)。

縮向(搜六反賈注國語云縮盡也退也宋忠注太玄經云縮止也說文縮蹙也從糸宿聲也)。

􃁭𪌘(上音符下偷口反前頂輪經中已釋也)。

𣹰漉(上精禁反顧野王云𣹰漸也沈也說文從又從穴作䆮今時俗省也古今正字從水從􃸖下音祿顧野王云漉
瀝去水也爾雅竭也方言涸也極也廣雅盡也竝形聲字)。

** 下卷(無字可音訓)
陀羅尼毘柰耶經(或名真言鼻柰耶)

繒交絡(上疾陵反說文帛之總名也從糸曾聲下音洛郭注山海經云絡繞也轉注字也)。

弓矟(雙捉反經從木作槊俗也前悉地經中已具釋)。

鷹鷂(上憶矜反左傳爽鳩氏司寇廣雅鷙鳥也能搏狐免轉注字下餘照反顧野王云鷂似鷹而小廣雅曰鶗鵳鷸
子籠脫鷂也案鷂子鷹鸇之類也異名甚多鶗音題鷸音聿)。

謦欬(上輕郢反蒼頡篇云謦聲也莊子謦欬其側說文謦亦欬也從言從省聲下開愛反考聲云欬嗽也說文從欠
亥聲)。

躊躇(上直留反亦音池下音除又音厨毛詩傳愛而不見搔首躊躇案躊躇者狐疑猶豫也廣疋亦云躊躇猶豫也
又云蹢䠱跢跦也)。

* 蘇婆呼童子請問經上卷

溉灌(上機義反下官換反考聲云澆也漬也顧野王云溉猶灌注也又云沃注也說文並從水)。

河沂(下義橫反玉篇云水涯也形聲字)。

密緻(下池利反鄭注禮記緻即密也廣雅至也古今正字緻者精徽密緻也亦細密也從糸致聲)。

瞢悶(上墨崩反集訓云瞢亂也亦悶也說文目不明也從苜從䀏苜音武福反䀏音縣從冖冖音包)。

槀稈(上高老反考聲云禾黍莖也顧野王云槀即禾槀草也說文形聲字也下干懶反杜注左傳稈亦槀也古今
正字禾莖也從禾旱聲亦稻稈草也)。

噴嚏(上普悶反下丁計反前悉地經中已具釋)。

𪈧鶘(上暉運反下音胡考聲云怪鳥也今古正字並形聲字也)。

** 蘇婆呼經中卷

􂞅縛(上益琰反考聲􂞅禳也廣雅壓鎮也集訓􃸗著也案􃸗亦禱也祈禱精魅鬼神與人為祟或造符書喚人名
字或作彼人形像埋藏於神祠或竈下或十字路上名為􂞅禱)。

眵涕(上叱之反韻詮云目中眵也集訓云目汁凝結也說文瞢兜也目傷眥也從目從侈省聲也侈音齒眥音接兜
音斗俟反)。

熅相(上委雲反廣疋熅煥也毛詩傳云熅而暑熱也說文熅鬱煙也從火昷聲昷音溫從囚從皿從日者非也)。

或𧷽(下氶證反考聲云𧷽餘也廣雅贈也送也說文云物相增加也副也從貝從勝省聲字也)。

** 蘇婆呼經下卷

相扠(丑皆反考聲云扠謂以拳擊人也字統榾也或從虒作搋音訓與上同古今正字從手叉聲也搰音魂骨反)。

相𢷏(龐剝反考聲云撲謂手搏投於地也文字釋要云從高墜下也從手僕聲經作撲非也音普卜反非經義也)。

謎言(上迷弊反考聲云謎考隱言語以惑人也韻略亦云隱語也聲類云隱語迷人也)。

搵塗(上溫困反韻詮云內物於水中也考聲云柱也淺沒水也說文沒也從手昷聲昷音溫)。

𤓊煽(上包皃反考聲云燒柴竹聲也文字集略云火灹集訓云火烈也或作􃸘從火􃸙聲也下羶戰反埤蒼云煽熾
也考聲云火盛也或從人作傓古今正字從火扇聲也)。

觱篥(上音必下隣一反考聲云篳篥樂器也廣雅作觱或作觱皆古今字也羌人所吹角者觱以驚馬者今經文作
𧤅栗俗字)。

謹孎(下丁角反蒼頡篇云謹孎善皃說文云謹順皃也從女屬聲又音冡綠反訓釋略同故不重敘也)。

飈揩(上摽遙反爾雅云扶搖謂之飈郭璞注云飈暴從上向下曰飈考聲云疾風也自下而上也說文𩖬颻風也從
風焱聲焱音同上𩖬音符下揩音客皆反)。

衒賣(玄絹反說文行旦賣從行玄聲或從言作𧗳下埋敗反說文出物也從出賈聲今俗從土作賣變體訛也又說
買字從四從貝會意字今俗用從皿訛謬也)。

或展(哲輦反俗字也古文正從㠭從衣作􃸚㠭音同上考聲云展申也直也舒也經文從手作搌非也)。

踡跼(上倦員反下卭獄反埤蒼云踡跼不伸皃也行即曲背也)。

蝪蜥(上音易下音昔說文云在屋壁曰守宮在草澤曰蝪蜥其鳴自呼口中吐卵而生並形聲字)。

㳄唾(上祥延反考聲云口中津也說文云口液也從水欠聲經作涎俗字也下土臥反訓釋與上字同並形聲字
也)。

齧毒(上研結反經文從口作嚙俗字也從齒從㓞省聲也)。

爀曜(上音赫下音燿經文二字並從火作爀燿俗字非正體也)。

* 掬呬耶亶怛囉經

蟲窠(上逐融反經作虫俗傳誤也下苦和反說文窠空也在穴曰窠樹上曰巢從穴果聲)。

鹹鹻(上匣緘反尚書潤下作鹹說文北方味也從鹵咸聲下甲斬反埤蒼云鹻𠧸也考聲云鹹土也形聲字也)。

餘𧷽(承證反盈出也土有餘也說文從貝􃸛聲􃸛音同上經從二貝作𧷽非也)。

潬潭(上歎難反尒疋沙水出曰潬形聲字也下音談王逸注楚辭云潭閑也南楚之人謂深水曰潭潭閑也深也亦
形聲之字也作灘者非古文之字也)。

祅祠(上顯堅反本無此字胡人謂神明曰天語轉呼天為祅前賢隨音書出此字從示從夭以別之下祠音寺滋反
爾雅祠祭也白虎通祠者嗣也百神之廟皆曰祠何注公羊祠食也從示司示音祇)。

𠹀婆(此句梵語降三世金剛名也上孫字正梵音呼素字便含口含聲在喉腭中婆字取去聲即是)。

摩䤈(下馨鷄反亦梵語上界之天王名者也)。

絣繩(上伯盲反彈白繩為界道)。

橛子(上權月反經作拴俗非也)。

𣗩勻窂(上蒼何反次聿均反下老刀反上也)。

紫礦(虢猛反藥名也)。

單拏人頭棓(單孥梵語唐云棓亦云杖下白項反焰摩天所執也)。

爍底(上商斫反下丁以反此句亦梵語也唐云短矛也)。

莽莫枳(上莫牓反下經以反梵語金剛部母名也經文作􃸜書誤作䥈亦得)。

除穢忿怒尊(舊譯名不淨金剛或名穢跡金剛並拙譯不正有同毀罵聖者其實義不然或名火頭金
剛亦非正譯梵云烏蒭澀摩義譯云焚燒穢惡此聖者以深淨大悲不避穢觸救護眾生以大威光猶如猛火燒除煩惱
妾見分別垢淨生滅之心故名除穢又梵名摩賀麼羅唐云大力以大慈力猶如熾火燒除穢惡生死業故名大力也)。

窄處(上爭革反經作迮錯用字正體處字今作處俗字)。

五藥(經文不分明闕今依金剛頂瑜伽說五藥梵名娑賀拶囉一娑賀禰縛二建吒迦哩三儗哩羯囉孥四勿哩荅
賀底五並西國藥此國無即以此土所出靈藥替之伏苓一朱砂二雄黃三人參四赤箭五各取少許共置一瓶子中埋
之也)。

五寶七寶(金一銀二真珠三水精四玉五七寶加二瑠璃六虎魄七)。

八方幡色(東方白色幡東南方火色赤黃也南方黑色幡西南方煙色淺黑也西方赤色幡西北方綠色
水色也北方黃色幡東北方白紅色幡此等幡但依色作不畫形像也)。

鵷鵲(上菀袁反鵷鶵鳳屬也下槍藥反𠃵鵲也此二皆靈鳥也形聲也)。

生糵(言羯反如七月十五日種生櫱)。

牸牛并犢(上音字即母牛也下音獨其子牛必須毛色相似者為上經說數十種華香雜果食飲各色目
雖有難字悉不可音以花香果食此國並無其梵語或正不正設音亦無此物所以不音)。

* 此有陀羅尼集四卷(集未了未音)

* 大毘盧遮那經第一卷(無畏三藏譯)

菩薩之身為師子座(師子座者轉法輪人所坐之座俗名高座經文有密說如來往昔因
地行菩薩道時次第修行地波羅蜜從初一地二地乃至十地時等覺地妙覺地而成正覺當知皆以前地行業為基
積累前十一地之功德以成妙覺而坐其上地地皆轉𠢧妙法輪安處其位故云以菩薩之身為師子座)。

社怛梵(梵語外道名也此與知者外道宗計大同但名字別異耳)。

鵂􂔴(上音休下音留案鵂􂔴者即釁侯夜飛怪鳥也亦名訓侯或名訓狐以所鳴之聲為名也多居土窟穴晝伏夜
出捕鼠及鶣鶝小鳥等為食毛羽蒼斑大如鷹眼圓睛赤􂌯爪似鷹與角鴟荒鷄土梟等同類而稍大也)。

械心(杻械也愚執不移猶如杻械拘繫也)。

剃刀心(上體計反除毛髮之剃刀也經作剔非也)。

淹留(於炎反留滯也)。

株杌(上音誅樹殘根也下五骨反木無頭曰杌)。

繫縛(上音計經作係非也)。

洒濯(上西禮反下音濁也)。

火燼(夕胤反考聲云火燒餘木也經從盡作燼字也)。

牛欄(音闌)。

河潬(坦單反水中沙出也)。

兼綜(宗宋反言為人師者兼通內外墳典明解世間一切藝術然後可為人師也)。

蟲蟻(上逐融反經作虫也下宜几反或作螘蚍蜉也形聲字也)。

瞿摩夷(梵語牛糞也用塗地)。

瞿摸怛囉(梵語唐云牛溺此經有數百道真言及梵語或有難字皆是響梵語多不切當并說字輪花香
法義天人名目琳已依梵本再翻在陀羅尼中此不重釋設強音訓不近梵音語也)。

顯敞(昌掌反高明顯望也)。

姝麗(上衝珠反廣雅美也小雅姝好也或作𡚾)。

縞素(上高考反韻詮縞白也小爾雅云絹之精者曰縞也)。

黶月(伊琰反黑子也大忿怒尊名也)。

藻繢(上音遭老反考聲云文章也彩色也下回罪反韻英云畫也彩色明也上聲字亦去聲也)。

** 大日經第二卷

權智(倦員反考聲常合道也揆度也從木)。

癹磔迦(上普沫反次張革反下薑佉反真言中摧壞句)。

頡唎媲(上頡字唯梵語應音痕沒反亦可書紇哩字下匹謎反去聲字)。

仡哩恨拏(上銀訖反哩轉舌下儜加反是真言威忿句經中書揭㗚佷孥亦通挍踈也)。

間插(楚洽反剌入也)。

縑𦨕(上音兼絹也)。

蹲踞(上音存下音據也)。

嚩臾方(梵語唐云風即西北方是也)。

𨵵以捨囉梵(上音合從門盇聲盇音同經從盖非也此句梵語唐云瓦椀也於西北隅風神王位作法
止風雨以瓦椀合之)。

** 大日經第三卷

􃸝幟(上必遙反考聲幖舉也從巾或從木作標下昌志反字書云幟謂幖上幡也亦從巾戠聲)。

䰅𧄜(上相臾反花中細毛蘂也下􃸞捶反蘂亦須也)。

計都(梵語也唐云幢或云節手執也)。

朅伽(上褰謁反亦梵語唐云劒即是持劒仙也)。

傘葢(上音散上聲俗字也正作繖繖即盖也)。

𡳐屣(上音里下所綺反韻英云履之不攝跟者䪘屬也或作𩌦)。

安膳那(音善唐云眼藥似礦石青黑色亦似金精石藥也)。

嚧遮那(梵語唐云牛黃數般藥物名並是持明仙加持相應物也)。

霏霧(上妃尾反下音務輕霧也)。

無擇報(無擇者不擇貴賤也但作大逆即入其中名無間獄)。

彤赤(上音同彤亦赤也)。

那辣遮(闌葛反梵語也金剛椎之梵名也䥫柄椎也)。

目竭嵐(臘耽反亦梵語也即是具鈎棓杵劒矛索之類也)。

絹縠(洪屋反韻英云羅縠也絹之疎者也)。

** 大日經第四卷

憩伽(上騫罽反梵語也唐云劒或名大慧刀也)。

䐡卵(音齊)。

腰卵(伊遙反亦作𦝫說文人身中也象人𦝫說文作􃸟從曰從交省聲也籀文作要從女從􃸠省聲也今變籕文用)。

穬麥(上虢猛反下盲伯反說文從夾從久今俗字從來夂作麥非夂音雖)。

何耶揭哩嚩(梵語唐云馬頭明王)。

刀韒(逍曜反韻英云刀室也形聲字)。

鐸印(唐洛反大鈴也)。

鎚􃸡(直追反俗字也正從木從隹作椎也)。

芰荷(上奇寄反賈注國語云䔖苃也楚人謂陵為苃杜林或作茤)。

** 大日經第五卷

圓整(下征郢反考聲云齊也理也古今正字整正也從束從支正聲也)。

朱黰(下真忍反古今正字謂美髮為黰從黑真聲)。

摽誌(上必遙反下音志韻英云記其事曰誌也)。

羌揭梨(上却姜反梵語也唐云小刀似報持印信也)。

鵝鵠(上我哥反水鳥也色白如雪人家或養下紅木反俗謂之紅鸖亦水鳥形似鸖微有少紅頭微有青巢於高樹
長頸高足長喙也)。

綿纊(上彌鞭反下苦晃反)。

綵絢(下玄絹反鄭注儀禮云釆文成曰絢絢服榮盛皃也從糸旬聲旬音同上並形聲字)。

餚饍(上効交反俗字也正體單作肴考聲云脯羞也集訓云木果之屬也下音善鄭注禮記云膳進也今之美食皆
曰珍膳從肉善聲經文從食作饍俗字非也爾雅云尤益之者矣)。

醇淨(順倫反正體字也經作醇或從水作淳皆變體俗字也)。

翊侍(上蠅即反考聲云輔助也說文從羽從立會意字也)。

** 大日經第六卷

(此卷經文少有難字雖說梵字三十四文重重演說解釋字義叵皆深密又說護摩法初說四十四種世間火法火神名
字後說十二不思議出世間火及火神相皃已於真言集中具訓釋訖此經為梵語用字不切當所以不音)。

面䩉(扶武反上聲字也韻英云頰骨也或作𩒷)。

** 大日經第七卷

𪚕窟(上坎甘反廣疋𪚕􃸢音成也考聲云鑿山壁為坎也說文龍皃也從今龍經從合作龕非也下苦骨反或從土
作堀杜注左傳云地室也古今正字從穴屈聲也)。

繽紛(上匹賓反下拂文反字書云花飛亂墜)。

綃縠(上音消鄭注禮記云綃繒古今名也毛詩傳綃縑也又云綺屬也下紅木反釋名云紗縠也並形聲字也)。

炳現(上兵皿反光照明也)。

迺脩(上音乃古乃字)。

三摩呬多(呬音馨以反梵語唐云等引瑜伽論云謂勝妙地離沈掉等平等能引諸功德故名為等引定
之異名也)。

憺怕(上談濫反下音魄心志恬靜安神也經從水作淡泊非也)。

膏車鎋(上音告考聲云以膏油加車軸曰膏車下閑戞反或作鎋亦通車軸頭䥫是也)。

* 遍照如來念誦法(善無畏前譯)

敦崇(上都昆反考聲云敦敬也崇重也說文恕也正作敦經作敦俗字也)。

勵行(力滯反集訓云勉力也從力厲聲厲音同上)。

誠懇(肯佷反考聲云懇至誠也信也說文從心豤聲豤音同上)。

即捩(蓮揑反字書拗捩也從手)。

不憚劬勞(上壇爛反下具愚反)。

蠃盃(上魯禾反海中大𧉻也似蝸牛爾雅云蚶蠃螔音移蝓音俞也開為水盃也)。

齧下脣(研結反沒咬也)。

為鞘(消曜反韻銓云刀室也已釋也)。

上撝虛空(毀韋反以手撝室也)。

辛葷(音勳葱蒜韭薤之屬也)。

蘿菔(下朋比反紫花大根菜也本蕃戎獻此菜也)。

椿菜(黜倫反木名也)。

* 毘盧遮那如來要略念誦法上卷(金剛三藏譯)

渚島(上諸暑反考聲云小洲也亦作陼下刀老反說文云海中有山可依止曰島從山鳥聲或作嶋亦作隝也)。

磔豎(上張革反開也從石從桀下殊主反正從豆從立作俗)。

安頟(牙革反說文額顙也從頁從各省聲也經從客作額俗也古今俗字非也)。

交腕(下剜換反經從肉作腕俗字也說文云掌後節也正從手從叉古文爪字從目會意字也)。

摜於(閞患反說文云慣習也從手貫聲也)。

須𧄜(下蕤捶反蓮華中須𧄜是)。

被鎧(開大反考聲云鎧甲也又音康改反)。

** 毘盧遮那念誦法下卷

鈴鐸(上歷丁反下唐洛反)。

鑁字(武敢反)。

蹲踞(上音存下音據)。

摶􃱀(上段鸞反廣雅著也禮記無摶飯說文圓也從手專聲也)。

盥洒(上音管說文澡手也從臼從水從皿會意字下西禮反或作洗說文洒滌也形聲字也)。

* 金剛頂經略瑜伽第一卷(金剛智譯)

阿閦鞞(初菊反毗迷反梵語唐云無動佛也)。

嚂字(覽字彈舌即是梵語)。

蹙眉(酒育反)。

漱口(搜皺反音與瘦同從水正顧野王云以水盪口也經從口作俗字也)。

嗢俱吒坐(溫骨反梵語也注中云臀不著地臀音鈍魂反從肉殿聲)。

叱喝(上瞋栗反下呵葛反)。

抽擲(上丑留反下呈戟反並形聲字也)。

** 金剛頂經第二卷

上𦠍(昂各反考聲從肉作𦠍經文從齒作􃸣俗字也說文作谷音強各反口上河也象其文理也古文本無此字
先賢隨俗語書出或從肉從齒皆非正相傳共用音五各反古云尒)。

鍊蠟(上音蓮殿反消鍊蜜蠟也或錫鑞令柔耎)。

玉枕(針荏反腦後也)。

** 金剛頂經第三卷

出眺(􃸏吊反集訓眺望也從目兆聲經從月非也)。

四邊緣(悅絹反去聲字鄭注禮記云緣飾邊也從糸借音字經從手作椽曹椽非此用也)。

闊陿(上寬括反爾雅闊遠也廣也古今正字踈也從門活聲也)。

擘過(巴麥反開是也)。

騎驀(音陌考聲踰越也說文或作𧻙古字也從馬莫聲也)。

月暈(音運考聲云日月傍氣也或青或赤圍日月似車輪)。

撥開(上音鉢從手也)。

彈指(但難反作拳屈頭指以大指捻彈令作聲)。

揵椎(上音𠃵下墜追反從木隹聲經從追俗字非也)。

披拽(延結反從手拖也經從糸作絏非也)。

** 金剛頂經第四卷

胡麻屑(仙節反擣作末也)。

稠林(宙留反蒼頡篇云稠眾也廣雅穊也)。

濾漉(上驢佇反下音鹿)。

掩􂣛其眼(蠻八反考聲束也)。

掣開(昌恝反從手制)。

撚之(年典反)。

眼瞖(嬰計反白膜盖睛也)。

鑿君荼(上藏洛反韻詮穿也說文從丵從臼從殳從金會意字也君荼梵語唐云地火鑪即護魔爐也)。

新鑽火(祖官反意取新淨不穢䥫打石火亦得竹𢱂火亦得也)。

相伴(盤滿反伴令相和也)。

* 金剛頂大教王經上卷(不空三藏譯)

搖激(下經亦反顧野王云激清也王注楚辭云激感也說文水礙也即疾波也從水敫聲也)。

阿婆頗娜伽(梵語也唐言微細金剛觀亦曰從真起用也)。

剎那頃(剎那梵語唐無正翻案俱舍論積一百二十剎那成一怚剎那積六十怚剎那為一臘嚩積三十臘
嚩為一須臾積三十須臾成一晝夜計一日夜有三十摸呼律多九百臘嚩五萬四千怚剎那六百四十八萬剎那時中
極促不過剎那以子丑等十二時分之每一時之中從卯至辰有五十四萬剎那時也)。

嗢陀南(梵語也以義翻之猶如足跡古譯云偈也)。

揮斫(上音暉下章藥反)。

** 金剛頂經中卷

諷詠(上風鳳反鄭注周禮云倍文曰諷以聲節之曰誦毛詩序云風諷也上以風化下下以風㓨上形聲字毛詩序
又云言之不足故嗟歎之嗟歎之不足故詠歌之詠歌之不足故不知手之舞之)。

僮僕(上音童鄭注禮記云僮謂未冠者之稱也下蓬木反毛詩傳僕附也禮記仕於家曰僕顧野王云馭車者說文
給使者也)。

倨傲(上居御反廣雅倨慢也說文不遜也從人居聲也下五告反廣雅傲慢也杜注左傳不敬也說文亦倨也從人
敖聲也)。

鈿飾(上田練反借音用本音田下昇織反以寶廁鈿而飾之)。

** 金剛頂經下卷

搊擲(上簉搜反考聲云以指鈎取物也手覽而稱上搊金剛杵擲而弄之)。

擐般(上關患反借音字也杜注左傳擐貫穿衣也本音患說文衣甲從手從睘省聲也)。

* 普通諸尊瑜伽念誦法

瑩徹(上縈迴反宋注太玄經云所以瑩明玄道也廣疋瑩摩也說文從玉從熒省聲下纏列反韻詮徹穿)。

倏焉(上昇肉反顧野王云往來迅速也說文犬走皃也從火攸聲攸音由)。

蹙如寶形(酒育反考聲云速也急也古今正字窮也迫也從戚足聲)。

挂輕(上音卦考聲挂懸也叉音怪訓用同)。

漸縮(下所六反韓詩云縮𣫍也賈注國語縮退也說文縱也亂也從糸宿聲也)。

𠦶屣(上革字說文云獸皮治去毛革更之也古文革字從三十凡三十年為一世而道更革易也從臼今從省作革
下師滓反履屨也以皮作之故名革屣即五天竺國皮鞋也無跟無綱帶屩屬也)。

* 瑜伽要妙略修行法(無難字不音訓)

* 金剛頂經曼殊室利五字心經

如釘橛(權月反廣雅橛杙也案橛者若䥫若竹若木纖之以釘地及牆壁古今正字從木厥聲經作栓云木
入土為橛是天后朝時有人偽造進奉尋以停癈不堪行用此說金剛橛印也)。

獨股(下音古唯獨上下一峯金剛杵也從肉從殳也)。

揑進力(上年結反捻也)。

容竄(麤亂反小雅云竄藏象形)。

𨵵智字(上音合閉戶也此念誦法中諸真言中字甚訛謬不堪音訓惠琳依梵本再翻具在真言集卷請撿
取也)。

* 文殊師利五字偈頌法

精進鎧(苦改反衣甲也)。

沃土(上音屋沃肥壤也)。

採掇(下都括反拾掇)。

悚慄(上粟勇反下隣窒反)。

普燎(力弔反照暗為明也)。

* 金剛頂文殊師利五字真言法

迴樹(熒頴反上聲韻英迥遠也獨也從辵冋聲冋音癸營反經文從向非也)。

鎣徹(上縈瞑反去聲韻英云珠玉光明從金縈省聲經從玉俗也下緾列反韻詮徹通也跡也從彳􃸤聲)。

兩髆(音博兩肩也從骨從博省聲經從月作膊非字形也)。

* 金剛頂瑜伽修習毘盧遮那三摩地法

胡跪(逵葦反右膝著地豎左膝危坐或云互跪也)。

轉樞(衝珠反門肘也郭注爾雅云門戶扉樞也韓康伯注周易云樞機制動之主也古今正字從木區聲扉音非古
今字)。

炳現(兵永反說文明也文彩炳然從火丙聲丙音同)。

上腭(昂各反俗字非正也說文云口上河也象形作谷音強略反象口中上腭也)。

縈繞(瑩營反考聲云纏也二手互相纏繞也從糸從營省聲)。

* 降三世金剛瑜伽觀自在心真言法(淨行譯)

撼為鈴(上含紺反廣雅撼動也說文搖也從手感聲也下音靈)。

􂣛其眼(蠻八反)。

捺之(難怚反)。

擘蓮花(上音伯以手擘開)。

雞翎(歷丁反雞翅翎羽也)。

蹙如(上精育反從戚足聲)。

引颺(羊上反去聲字也)。

* 金剛頂經觀自在如來修行法

瑕翳(上夏加反考聲云珠玉病也從玉叚聲下嬰計反賈注國語云翳扇屏也郭注方言云蔽薆也奄也從羽殹聲
殹音同上也)。

* 修般若波羅蜜瑜伽觀行法(無可音訓)
觀自在如意輪瑜伽法

滿泥自在王(滿泥自在王梵語也唐云禮拜自在王者無量壽佛)。

蓬髮躶黑形(盧果反借音避俗諱音華瓦反脫衣露體也或作倮訓同)。

芬馥(上忿文反下馮目反芬馥者香氣皃也)。

急躁(上急字說文從及亦聲也下遭到反考聲性急也顧野王云躁動也不安也從足喿聲喿音埽到反)。

* 金剛頂瑜伽大樂金剛薩埵念誦法(前譯)

佩眾(裴妹反說文大帶曰佩從人從凡佩必有巾巾為之飾故從巾)。

左髁(誇化反考聲云髀上骨也或作躂却坐也經文從月作胯非也)。

傾斜(上犬營反下夕嗟反俗字也說文正從衣從邪省作􃸥正體字也)。

𢫦定掌(怕伯反說文𢫦拊也從手百聲)。

同臻(櫛詵反爾雅臻者至也說文從至秦聲也)。

鋜成(鋤角反金剛銷印之古雅云尒)。

擲散(上呈戟反俗字也從適作擿今時用以為張革反相亂所以不用旦從鄭下散正體之字)。

寵遇(上勅勇反考聲貴也韻英愛也賈注國語榮也說文位也從宀龍聲)。

不瞬(水潤反動目也或作瞚也)。

自鋒(音峯)。

* 降三世大曼荼羅中蓮花部心法(淨行譯無可音訓)

* 吉祥𠢧初瑜伽大樂金剛薩埵法

為竅(啟𠮧反韻英云孔竅也說文空也從穴敫聲)。

泛花(芳梵反考聲泛浮也或作汎時用)。

側捩(蓮涅反或作戾或從手作捩集訓云拗捩經文從糸作綟綟絲句字非此用故不取)。

彎弓(上綰關反蒼頡篇云引弓也古今正字開弓放箭也從弓䜌聲䜌音攣)。

二髀(毗米反或作䯗考聲云髀股也說文股外也從骨卑聲經文從月作脾非字也)。

佉吒迦(梵語也以義譯之云以左右手腕相近柔耎輪散十指共於心前三翻旋舞心住悅喜觀也)。

瞻矚(上音占下音屬考聲云瞻矚者視也審詳也集訓云眾目所歸也形聲字也)。

瞤動(蕤純反韻英云目動也考聲云無故目自動曰瞤形聲字)。

* 降三世觀自在心陁羅尼法(不空三藏譯)

暈淡(上音運以彩色暉淡其畫也)。

繒帛(情蠅反彩物也)。

縛撲(龐邈反以手搏投於地也)。

腳踏(上正脚字也下音談合反廣雅踐也)。

掉(調曜反以手揮)。

* 普賢金剛薩埵瑜伽念誦法(不空三藏譯)

三掣拍胸(上昌熱反考聲云頓拽也從手制聲次普伯反考聲云拊也擊也從手白聲)。

陽爓(閻壍反或作談燄案陽焰者陽氣勝𦫀如火聚上煙焰之狀也)。

洒滌(上西禮反下音狄孔注尚書滌除也何注公羊傳云滌潔淨也說文從水條聲)。

* 蓮花降三世瑜伽觀自在心儀軌(不空三藏譯)

* 金剛頂瑜伽觀自在菩薩心念誦法
觀自在菩薩心真言成就法

(此三卷竝無字可音訓)。
一切經音義卷第三十六



一切經音義卷第三十七

大唐翻經沙門慧琳撰

  
  * 
音廣大寶樓閣善住祕密陀羅尼經三卷
大摩尼廣博樓閣善住祕密陀羅尼經三卷
牟梨曼陀羅呪經二卷(舊目一卷今分為二卷)
寶樓閣陀羅尼供養修行經一卷
無垢淨光陀羅尼經一卷
持世陀羅尼經一卷
雨寶陀羅尼經一卷
金剛祕密善門陀羅尼經一卷
護命法門神呪經一卷
金剛壽命經一卷
金剛延命念誦經一卷
諸佛集會陀羅尼經一卷
東方最勝燈王如來經一卷
善法方便陀羅尼經一卷
陀羅尼集經十二卷
那吒俱鉢囉求成就經一卷
那吒太子求成就陀羅尼經一卷
隨求即得大自在陀羅尼經一卷(無)
大隨求陀羅尼經一卷
普遍光明鬘大隨求經二卷
七俱知佛母大心准提陀羅尼經一卷
七俱知佛母准泥大明陀羅尼經一卷
七俱知佛母所說𠟃泥陀羅尼經一卷
文殊師利根本一字陀羅尼經一卷
曼殊室利一字呪王經一卷
種種雜呪經一卷
菩提莊嚴陀羅尼經一卷
百千印陀羅尼經一卷(無)
無量壽修行儀軌經一卷
無動如來修行儀軌經一卷
一切如來祕密全身舍利寶篋陀羅尼經一卷
六字神呪經一卷
文殊師利菩薩六字陀羅尼經一卷
孔雀王呪經二卷
孔雀王呪經一卷
蘘麌梨童女經一卷
蘘麌梨念誦法一卷
佛說大金色孔雀王呪經一卷
大金色孔雀王呪經一卷
右三十九經五十六卷同此卷音。

* 廣大寶樓閣善住祕密陀羅尼經上卷
慧琳撰

無明㲉(苦角反桂苑珠藂云鳥卵皮㲉也喻無明含藏煩惱猶如鳥卵㲉也從卵殼聲也)。

竦竪(上粟勇反廣雅竦上也考聲驚也心不安也說文敬也從立從束自甲束也束亦聲也古文從人作傱也下殊
主反說文竪立也從臤豆作豎籀文從殳作豎)。

轟𥔐(上呼泓反說文羣車聲也從三車下堪鴿反說文大石相𥔐聲也從石盇聲)。

倏然(傷肉反楚辭云往來倏忽也說文犬走也從犬攸聲下熱旃反會意字也說文犬肉也從肉從犬從灬灬
音必遙反)。

髀病(毗米反說文股外也從骨卑聲俗作䏶也)。

梢枝(上所交反考聲云水末也字書枝末也下音支並從木)。

􂌞粖(昌遶反俗字也正體從酋作𪍑廣雅食也埤蒼煼麥屑食也形聲字也煼音叉絞反)。

** 中卷

抨界道(百盲反孔注尚書抨使也尒雅從也郭璞曰謂相隨從也說文撣也聲類或從羊作䍬字書或從并
作拼亦通)。

上插(楚甲反聲類插入也說文剌入肉也從干從臼臼音舊象形字也從千者非也)。

𩛩餅(音甲餅饆䍬之類著𦜆油煑餅也)。

鋒矟(上音峯下雙捉反廣雅矟矛也文字典說云戟矟也從矛肖聲經作𣓞俗字也)。

** 下卷

蹙其上節(并育反以二中指蹙上節如寶形從戚從足經文有從就從足作蹵非也)。

磔開(上張革反廣雅磔張也韻詮云開也字書或從乇作厇文字典說從石桀聲桀字上從舛下從木經從手作搩
非也舛音川軟反也)。

* 大摩尼廣博樓閣善住祕密經上卷(不空廣智)
慧琳

無明㲉(苦角反前已具釋訖)。

竦竪(上粟勇反下殊主反前寶樓閣已具訓釋訖)。

魁膾(上塊回反下古外反前文已具釋訖也)。

螻蟻(上勒侯反下宜紀反尒雅大者蚍蜉小者螘子也說文從豈作螘經從義俗字也俗呼總名螻一云大曰螻小
曰螘也)。

毛聳(下粟勇反郭注方言云驚惕即毛聳衛宋或從心作慫古今正字從耳從形聲字也又音雙講反亦通用)。

法蠃(魯和反上從亾下從虫前已釋訖)。

扣擊(上音口孔注論語云扣擊也廣雅扣持也說文從句從攴作𢼒𢼒亦擊也或從邑作􃸦)。

厭禱(伊琰反下刀老反從厂從猒厂音訶旦反經文從疒非也疒音女格反)。

枝梢(所交反前已具釋)。

剖裂(上普口反杜注左傳云中分為剖玉篇剖破也蒼頡篇剖析也說文判也從刀咅聲咅音土口反)。

萎悴(上委為反集訓云草木黃死曰萎字書云蔫菸也下情遂反文字集略萎悴懷憂慘戚皃也並形聲字也上從
草下從心)。

插四(上初甲反前寶樓閣中卷已具訓釋也)。

作橛(下拳月反廣雅橛杙也文字典說從木厥聲)。

** 中卷

仙窟(下困骨反毛詩云窟穴也考聲云土窟室也說文窠也從穴屈聲或從土作堀亦通俗字)。

䐡輞(下武昉反字統云罔車𨎶也或從木作􃸧古今正字從車罔聲𨎶音渠也)。

** 下卷

當跨(誇化反蒼頡篇兩股間也說文從足從夸聲字林或從肉作胯亦通也)。

踣面(上蒲北反集訓云前倒也說文從足咅聲經文或從人作仆亦通時用也)。

沮壞(上情與反左傳云沮亦壞也說文從水且聲經文從半肉作俎非也下懷恠反考聲云崩摧也敗也古今正字
自破曰壞從土褱聲褱字說文從衣從􃭿􃭿音談合上從橫目)。

指柱(誅縷反經從足作跓俗字也)。

磔開(上張革反已前釋訖)。

* 牟梨曼陀羅呪經一卷慧琳

疫癘(上音伇下音例前已具釋)。

祅神(上顯堅反考聲云胡謂神為天今開中人謂天神為祅也)。

囉闍(梵語也唐云王也)。

胸􃸨(上音凶下於力反古今正字云􃸨胷骨也說文亦胷也從肉乙聲或從意作臆亦通經文或從骨作𩪣古字也)。

蹋頭(上談臘反說文云蹋踐也從足􂰌聲􂰌音塔經作踏俗字也)。

钃斤(上冡錄反考聲云钃斤者今郢匠斲斧也斲音卓形如小钁钁音俱籰反籰音王約反)。

皺眉(上側救反嚬眉也從芻從皮經作皺俗字也)。

或掐(苦洽反文字集略云爪甲也文字典說云手抓掐也從手臽聲臽音陷臽字上從人下從臼今在臼中也臼音
舊經從爪作掐非也)。

欠㰦(音去張尸也)。

謦欬(上啟郢反蒼頡篇云謦聲也說文謦亦欬也從言殸聲也殸音坑下開改反顧野王欬嗽也說文氣逆也從欠
亥聲經從口作咳非也)。

拗折(上鵶絞反集訓云手折物也字書拉也)。

面窊(烏卦反匙面中心窊下如淺形即前說護摩杓也淺小長柄也)。

璺瘂(音問方言云器物破而未相離曰璺廣雅璺裂也古今正字從玉臼從冂)。

糂胡(上三敢反鄭注禮記云凡羹宜五味調和米屑之糂也說文從米甚聲經從參作糝俗字)。

* 寶樓閣念誦法一卷(文易無難字可音訓)

* 無垢淨光大陀羅尼經慧琳

耎音(上儒兖反鄭注周禮云耎柔也說文從大而聲也下邑吟反說文云音聲也生於心有節於外謂之音從言含
一會意字也)。

輪樘(下澤耕反字書云樘柱也亦作樘說文亦柱也從木堂聲)。

颯哆(三荅反下多可反)。

麝𪏰(上蛇夜反山海經云翠山多麝香郭注云麝似麞而䐡中有香也又注尒雅云父麋也古今正字從鹿射聲下
正體香字也說文云香芬也從黍從甘謂馨黍稷馨香也)。

寶篋(上保音字書正從􃇩作寶云珍也經從尓作寶俗字也下謙頰反說文從匚作匧匧笥也古今正字從竹匧聲
匧音同上匚音放亾反)。

* 佛說持世陀羅尼經慧琳

建磔迦林(次陟革反三薑佉反梵語西域地名也)。

飢饉(上音機下音近尒雅云穀不熟為飢蔬不熟為饉案禮記饑饉歲凶年穀不登也說文飢饉二字皆從食几堇
聲堇音謹)。

疫癘(上音伇下離制反鄭注周禮云疫癘氣不和之疾也五行傳云六癘時作是也說文云疫民之疾也從疒伇
省聲癘皆惡疾也從疒癘省聲疒女厄反)。

* 佛說雨寶陀羅尼經慧琳

脂髓􃸩(上止夷反鄭注禮記云脂𦘺凝也釋名云脂膏也說文云戴角者曰脂無角者曰膏從肉旨聲也經
從月作脂俗字也髓音雖觜反字書正從隋作𩩜說文云骨中脂也從骨隋省聲也下奴同反經文作膿俗字也字書作
􃸪史記云八日當歐􃸪死說文云􃸪腫血也從血𤼝省聲或作癑訓義同也)。

* 善法方便陀羅尼經(無字可音訓)

* 金剛祕密善門陀羅尼經慧琳

赫弈(上呀格反廣雅赫赫明也詩傳云顯盛皃說文大赤也從二赤說文赤字南方火色也從大從火今􂎟書作赤
變體字也經文從草從赤作䓇不成字也呀音赫加反下音亦赫赫弈弈光盛之皃也從廾亦聲廾音拱)。

* 護命法門神呪經(無字可音訓)

* 東方最勝燈王如來經慧琳

攘􃸫(上汝羊反王逸注楚辭云攘排也方言止也毛詩傳除也鄭注周禮云却也說文推也從手襄聲推音他雷反
襄音箱下宰來反說文云天火曰􃸫從火找聲找音同上經文作災大篆古字也從火巛聲巛音􃸬說文云巛壅也從一
一土也土壅巛為災今時俗通作灾古字也)。

擾亂(上如沼反說文擾煩也從手從夒夒音奴刀反從憂者非也下欒段反考聲云亂錯也李斯小篆下從寸作亂
也)。

枝柯(上音支毛詩惟作之枝其葉蓬蓬說文云水別生也從木支聲也說文從半竹從又作支下音哥廣雅柯莖
也顧野王云柯亦枝柯也形聲字也蒼頡篇從加從心作恕音同上)。

摩􂧔隸(􂧔音蒼何反梵語也􂧔字謬宜作蹉從足)。

* 諸佛集會陀羅尼經慧琳

捺𪘨(上奴怚反下陟皆反梵語陀羅尼句也)。

* 金剛壽命經　金剛延命念誦法(已上二經並無字音)

* 陀羅尼集第一卷慧琳

跋山(上盤末反毛詩傳云草行曰跋韓詩云不遊蹊遂而涉曰跋涉古今正字從足友聲犮音蒲未反)。

相柱(下誅縷反字書正以一點為、今借拄字用之說文云、云有所紀止也經文從足作跓俗用字書並無)。

向𦠍(昂各反考聲𦠍齗也經從齒作齶俗字也)。

掐數珠(卩甲反埤蒼云爪掐也文字典說從手臽聲臽吐高反)。

白㲲(下恬葉反案白㲲者西國草花絮也色白而細耎撚以為布也文字典說從毛壘聲經作褺非也撚音年典反)。

闊陿(下咸甲反顧野王云􃸭隘也又云不廣大也說文從阜從匧亦聲也匧音篋也)。

磑石(上吳膾反世本云公輸初作石磑考聲云磨麥具也說文磑䃺也從石豈聲字統又云魯班初作磑也䃺音莫
賀反也)。

瓦瓨(下學江反蒼頡篇云瓨即瓦瓶也說文云瓨似罃長頸也受十升從瓦從工聲罃音鸎)。

一盌(剜管反方言云陳楚宋魏之間謂𥁄為盌說文云盌小𥁄也從皿夗聲俗用作椀聲類從瓦作㼝並通夗音苑
也)。

欱取(上呼恰反張衡西都賦云欱澧吐滈也說文云欱􃸮也從欠合聲經從口作哈非也)。

呪潠(下孫寸反埤蒼云潠噴也乃灑物也顧野王云以口含水噴之也文字典說云從水巽聲經從口作噀俗字也)。

􃸯繩(上伯萠反尒雅云拼使從也孔注尚書云亦從也說文云揮也又從平作抨古今正字從手從笄亦聲也下石
仍反說文云繩索也從糸蠅省聲蠅音翼曾反)。

捩出(憐涅反字鏡云拗捩也考聲細也古文作􃸰從么么音一遙反從􃫸􃫸音淊從支從皿雖正字時不多用或作
綟訓釋同從手戾聲拗音鵶絞反)。

佛矟(下雙捉反廣雅云矟矛也古今正字矟長一丈八尺從矛肖聲)。

一鏃(下宗祿反顧野王云鏃矢鏑也說文利也從金族聲)。

** 第二卷

口道(陶老反鄭注禮記云道說也亦言也說文所行道也從辵首聲古文從首從寸作􃸱經從口作噵非也撿諸字
書並無此噵字)。

末搓(蒼哥反考聲云搓捼也古今正字云搓挪也從手差聲挪音那捼音奴和反)。

歧間(上妓冝反案指歧間者即指鏬隟也鏬赫亞反隙音卿逆反)。

所螫(下聲隻反說文云螫蟲行毒也從虫赦聲經從亦作螫俗字也隻音征尺反)。

莫怕(下拍霸反韻略云怕怖也古今正字云怕懼也從心白聲經作􂛝非也)。

** 第三卷

􃸲襠(上堪蛤反黨即反考聲云􃸲襠衣名也方言云今關中謂襦曰􃸲襠古今正字云襠即背襠也一當背一當胷
從衣當聲也)。

𣰽毺(上音瞿下數􃛙反梵語也毛毯地衣之類也亦無正字也)。

作橛(下拳月反字書作橜廣疋橛杙也古今正字從木厥聲杙音翼也)。

􃯾葢(上珊亶反經作傘俗字也東觀漢記云時天大雨上騎持繖葢從百餘騎顧野王云繖即葢也古今正字從糸
􂾖聲也)。

** 第四卷

瘡皰(下白皃反淮南子云潰小皰而發痤疽也許叔重曰皰面氣之瘡也說文云皰面生氣也從皮包聲痤音坐和
反疽音七余反)。

瘍癬(上養將反禮記頭有瘡則沐身有瘍則浴鄭箋毛詩云瘍傷也說文瘍頭瘡也從疒易聲易音陽疒厄下先剪
反賈逵注國語云癬疥也說文癬乾瘍也從疒鮮聲也)。

憨風(上呵甘反考聲從人作憨憨癡甚也字書云憨愚也文字典說從心敢聲經從疒作𤺍俗字也)。

唄響(上排邁反考聲云唄僧尼法事聲也亦梵聲也)。

** 第五卷

馺馺(參匝反郭注尒雅云馺馺疾皃也說文云馺馺行相及也從馬及聲也)。

絡髆(上即各反郭注山海經云絡繞也說文從糸各聲亦從索作𦃆下牓莫反考聲肩也)。

寶絛(下討刀反鄭注周禮云絛絲飾也考聲云絛絲織如繩曰絛也說文從糸從攸聲經作縚俗字也)。

右手拓地(湯洛反此字更有異音今不取經意以右手掌按地是結印誦真言也)。

似叢(族紅反說文從丵從取為正丵音士角反)。

深澹(談濫反蘇林日澹安靜也說文不搖也從水詹聲也)。

沙蜱(必迷反梵語也)。

木槵(下還慣反文字集略木名也子堪為數珠也)。

躓頓(上知利反杜注左傳躓顛也廣雅云躓蹋也文字典說從足質聲也)。

** 第六卷

蕤木(上乳佳反案蕤藥名也經從友作􃸳俗字也其蕤木似狗𣏌其實曰蕤人為眼藥也古今正字從草蕤聲
蕤音蕤上同也)。

乾拭(下昇織反鄭注禮記云拭淨也郭注尒雅云清潔也古今正字從手式聲經從言作試誤也)。

齩者(上五狡反廣雅云齩齧也說文云從齒交聲也或從堯作䶧也)。

** 第七卷

莫怕(拍罵反考聲云懼也韻英云怖也從心白聲有從巾作帊俗用也經文從𧟳作怕或從賈作􃸴譯經者率尒而
作甚無據皆非也怕字本音普白反今不取此音)。

草篆(傳戀反謹案經意縛草葦為火炬燎病人時俗語號為草篆非雅言也字書名草􃸵􃸵音准閏反俗字作椁字
統云束稈也考聲云束草以稈窖也或盖牆也智者可證明矣)。

竄過(倉欒反假借平聲用本音去聲今不取遙投火炬也)。

** 第八卷

洒浴(先禮反周易云洒濯也說文滌也從水西聲經作洗浴亦通也)。

𣸍之(潘末反考聲云以水散地也韻詮從犮從水作沷集訓云棄水也經作泲亦通)。

甜水(牃鹽反會意字也)。

閃子(上識冉反人名也)。

􃸶輞(上公屋反說文輻之所湊也從車從𣪊聲𣪊音礭下音䋄字書云輞即𨎶也𨎶音巨魚反鄭玄注周禮云𨎶周
圍二丈七尺車輞也古今正字從車罔聲)。

錦鞔(下滿盤反廣雅云鞔補也韻詮云覆也考聲云益也說文從革免聲也)。

** 第九卷

乾藍澱(下田練反郭注尒雅云澱滓也古今正字從水殿聲經從水定作淀非也)。

瓦盋(下半末反俗作鉢說文盋𥁄也從皿犮聲犮音盤末反也)。

** 第十卷

摒儅(上并娉反去聲字也廣雅云摒除也古今正字從手屏聲亦作拼下當浪反字鏡云儅者不中儅也今摒除之
文字典說從人當聲經從手作擋非也)。

撩理(上了彫反顧野王云撩謂整理也說文云撩亦理也從手𤊽聲𤊽音即也)。

瓦礫(下零的反楚辭云瓦礫進而寶玉捐棄也說文云礫小石也從石樂聲也)。

盛金盋(上石盈反鄭注周禮云六穀在器曰盛說文云盛黍稷在器也從皿成聲經從宀作宬宬屋所容也
非此用下補末反前已具訓釋)。

** 第十一卷

執矟(上正執字下雙捉反前第一卷已具釋訖經從金作鎙非也)。

卛油(上厥瑗反廣雅云􃸷杼也說文云􃸷杼漏也從斗䜌聲䜌音戀也)。

** 第十二卷

礓石(居良反埤蒼云礓礫石也考聲云礓石也色白似薑因以名之土所化堅如石也文字典說從石畺聲也)。

寬窄(下爭索反埤蒼云窄迫陿也韻英云隘窄也古今正字從穴乍聲或作迮)。

􃁭𪌜(上音浮下偷口反俗字也諸字書本無此字顏之推證俗音從食作餢􃸸字鏡與考聲祝氏切韻等並從麥作
􃁭𪌘音與上同顧公云今內國餢􃸸以油酥煑之案此油餅本是胡食中國效之微有改變所以近代方有此名諸儒隨
意制字元無正體未知孰是胡食者即􃝁饠燒餅胡餅搭納等是)。

䞋施(上楚刃反考聲云䞋即施也古今正字從貝親聲也)。

𤸃中(上搜皺反說文云𤸃羸也從疒叜聲羸音力垂反叜正叟字)。

* 那吒俱鉢囉求成就經
那吒太子求成就陀羅尼經

上二卷文易並無字可音訓。

* 隨求即得大自在陀羅尼神呪經

寶思惟譯除真言外無字可音訓。

* 隨求大陀羅尼經(金剛智譯)慧琳

癲癎(上典年反文字集略云賊風入五藏即癲病也廣雅云狂病也說文風病也從疒顛聲下音閑說文亦風病也)。

􃬑蠱(上伊琰反蒼頡篇云厭者伏令人心也考聲著也說文合也從厂𤡜聲也或作􂞅從衣衣音祇也)。

* 普遍光明鬘大隨求經上卷慧琳

持棓(下龐降反正體字俗從奉作棒也)。

隖波索迦(烏古反梵語也唐云近事男古譯云優婆塞)。

蚊䖟(上音文下麥耕反考聲云蟲名也)。

繒綵(疾蠅反考聲云帛之總名也)。

** 下卷

扇姹半姹迦(上勅家反下勅格反梵語唐云黃門也)。

驍勇(上㬵堯反)。

跳驀(上調遼反考聲云上也躍也下音麥說文云上馬也從馬莫聲)。

􂡻逼(音陵正體字也俗多從卩從水非陵逼字也)。

囓嚼(研結反下牆略反)。

毘鈕(尼肘反梵語也)。

* 七俱知佛大心準提陀羅尼經(地婆訶羅譯)慧琳

搓以綫(上蒼何反廣蒼云以手搓絲為綫韻詮搓捼繩也古今正字從手差聲差字說文篆書從𠂹從左􂎟
書取便宜改從𢆉作差變體字也𢆉音荏下仙薦反鄭注周禮云綫縷也說文從糸戔聲經文作線或作綖並俗字也非
正體也)。

* 佛說七俱知佛母準泥大明陀羅尼經慧琳

癕癤(上音邕司馬注莊子不通為㿈說文㿈腫也形聲字也下音節古今正字正體從截作𤻛久廢不行今時用作
癤文字典說云小㿈謂之癤從疒節聲)。

砂潬(歎丹反尒雅潬水中砂出也郭璞曰今江南呼水中沙堆為潬又音但經文從土作坦非也)。

綽袖(上昌若也下囚就反案綽袖者大袖衣也葢時語也以袖寬大行則綽風名為綽袖)。

綬帶(上音受禮記云天子玄組綬公侯朱組綬大夫緇組綬世子綦組綬士縕組綬鄭玄曰綬者所以貫佩玉相承
綬者也綬繫也續漢書云古者佩玉尊卑有敘五霸迭興戰爭不息佩非戰器紱非兵旗於是解去紱佩留其糸襚以為
章表紱佩既廢秦乃以釆䋎連結於襚官高者加以環玦光明章表轉相結綬故謂之綬綬亦帶也)。

白蠃為釧(魯和反從虫下川戀反臂環也)。

* 七俱知佛母所說準提陀羅尼經慧琳

一擲(下呈戟反俗字通用說文正從適從手作擿廣雅擿振也說文投也並形聲字)。

漂泳(上匹遙反說文漂浮也下榮命反郭注尒雅云泳潛遊水底行也或為􃸹字也從舟從永也)。

* 文殊師利根本一字陀羅尼經(無字可音)

* 曼殊室利菩薩一字呪王經慧琳

地菌(下羣殞反山海經云孟子之山多菌尒雅馗菌也郭璞注云地蕈也似盖今江東呼為土菌莊生曰朝菌不知
晦朔是也所在皆有人皆食之也)。

榠樝(上覓瓶反下鮓砂反山海經云洞庭山多樝梨又平丘有甘樝也郭注云甘樝枝𠏉皆赤葉黃花白果黑集訓
云樝梨之屬醋而且香)。

蛇蠍(上社遮反。正體虵字也。下軒謁反。廣雅云杜伯𧔣􃚹蟽蜇蚳蠆蠍也。杜伯已下皆蠍之異名也。方言云自關東
西秦晉之間謂之𧔣􃚹或謂之蠍。案蠍者四方之通語也。此蟲形如小傍蟹。尾向上卷於背尾端有毒刺傷人。鄭箋毛詩
云螫蟲也。尾末健似婦人髮末曲而上卷然也其毒螫人謂之蠍蜇𧔣音橽􃚹反􃚹音蘭葛反䖯古文毒字也。蜇音知列
反。蚔音蚔蠆音勅介反。蟹音諧芥反。螫音釋)。

所蜇(知列反上文注中具釋訖也)。

* 種種雜呪經一卷(無字訓釋)

* 菩提莊嚴陀羅尼經(三藏不空)慧琳

繼嗣(上雞詣反王逸注周易繼謂不絕也賈注國語云繼餘也尒雅紹也說文續也從糸㡭聲㡭音同上經文從􃸺
作継俗字也無來處草書誤也說文㡭及字書古文㡭字也繼音絕也斷字等從絕並會意字也下詞字反孔注尚書云
嗣繼也鄭箋詩云嗣續也詩傳又云嗣習也說文諸侯嗣國也從口從冊司聲也古文從子作孠冊音策也)。

芬馥(上芳文反鄭箋毛詩云芬芬香氣貌也方言和也說文草初生其香分布從草形聲字也或從􂏱作芬下馮目
反韓詩云馥芬孝祀也古今正字從香复聲也复音同上也)。

瞻蔔(上章鹽反下朋墨反西國花名此國無也)。

籌𣊹(上宙流反鄭注儀禮云籌筭也淮南子云籌策也說文從竹壽聲也下𣊹字從童也)。

樘中(上宅耕反字鏡及考聲云樘柱浮圖相輪中心柱也亦形聲字也或作橖也)。

* 百千印陀羅尼經(無字可音訓)

* 無量壽如來修觀行供養儀軌經慧琳

庳腳(上皮美反鄭注周禮云庳短也顧野王云庳卑也說文從广卑聲广音儼下姜虐反即牀腳也說文從肉卻聲
也俗用從去作脚訛謬也卻音羌虐反本篆文從卩從谷谷音強略反從重八從口今𥛬書故從去正字太古不行也今
為訓釋其文故說其本末也任隨意用)。

蠃盃(上魯禾反似蝸牛而大經文作螺俗字也)。

繳右指(上澆了反考聲纏也或從巾作𢅎也)。

* 阿閦如來念誦經慧琳

獨股杵(次古音獨股者無枝柜金剛杵經文從金作鈷是鈷䥈釜屬非此用)。

纔結(上在來反集訓云纔暫也從糸從􂻨􂻨音丑略反從兔兔音土固反)。

* 寶篋陀羅尼經慧琳

􃳪膳(上効交反賈注國語云􃳪爼也鄭箋毛詩云葅醯也几非穀而食曰􃳪說文􃳪啖也從肉爻聲也經文作殽饍
並非也)。

土堆(下對雷反王逸注楚詞云堆高皃也說文正體作𠂤云小阜也象形字也今俗用從追作塠非也古文作雁時
所不用也)。

泫然(上玄羂反韻詮云泣皃也又露光也說文從水玄聲下然字從肉從犬從灬灬音必遙反語詞也)。

鸜鵒(上具俱反下音欲淮南子鸜鵒一名寒皐形聲字也)。

* 六字神呪經(無字可音訓)

* 文殊師利菩薩六字經慧琳

合腕(下剜渙反經從月作腕俗字也說文正體從手從􃸻􃸻音苑從目從叉音爪)。

白㲲(恬叶反西國草花布也經作褺非也用別也)。

纑縷(上音盧下力主反郭注方言云纑即布縷也蒼頡篇未練緝績曰纑徐廣曰紵屬也說文縷綫也並形聲字也)。

濤秔米(上唐勞反集訓云濤汰也次音革行反聲類云秔即不黏稻也說文從禾􂌱聲經文從更作粳俗字
亦共用也)。

* 孔雀王神呪經上卷玄應

婪婢(力含反)　黳離(烏奚反)　馝擔(蒲蔑反)　哿梨(古我反)　贉婆(徒感反)
　多鱣(知連反)　蝤䗋(才仇反莫侯反)　躓利(知利反)　賈婢(徒南反)　叟婢(蘇走
反)　密渧(都麗反)　鷃哲(烏諫反)　縕摩(於雲反)　母芟(所咸反)　剡埤(以冉
反)　毘蒭(側俱反)　䊉婆(蘇感反)　颺哿(以章反)　苾頭(步結反)　䉞(胡敢反)
　䤈鏃(祖木反)　傖(土行反中州人也)　􃸼恃(音類)　刎闍(無粉反)　謌羅(古何
反)　曝(蒲木反)　􂢏翅(居虞反許力二反)。

** 下卷

血膋(又作瞭同力彫反字書膋脂膏也謂膓間脂也今中國言脂江南言膋)。

腓髀(扶非反字林脛腨也說文腓腨膓也下蒲米反股外也)。

噏人(又作歙吸二形同𦡫汲反廣雅吸飲也引也氣息入也)。

癲癎(又作瘨同都賢反廣雅瘨狂風病也下核間反聲類小兒瘨也)。

頜車(公荅反方言頜頷也亦云輔車謂𩓩領也)。

腹髂(又作䯊𩩱二形同口亞反埤蒼腰骨也江南呼髀上骨接𦝫者曰䯊)。

那姥(莫𡡅反)。

澘多(所班反)。

波跘(平患反)。

􃸽龍(巨迎反)。

白鷺(力故反)。

天􃸾(亡尒反)。

瑿羅(烏奚反)。

浡地(蒲沒反)。

蘊摩(於粉反)。

疽癩(且餘反說文久㿈也下力葢反字亦作癘惡疾也)。

癭瘤(於井反字林頸瘤也下力洲反說文瘤腫也謂腫結不潰散者曰瘤聲類云瘜肉也)。

羅湜(是力反)。

蛷螋(渠鳩求俱二反下所俱反)。

生藤(徒登反)。

䔽沙(乙例一害二反)。

博聳(私勇反)。

* 孔雀王呪經玄應

掘土(渠勿反說文掘搰也廣雅掘穿也經文作挂誤也)。

* 蘘麌梨童女經慧琳

穰麌梨(上音攘次愚矩反下力知反穰麌梨梵語化身菩薩名也能除一切毒以大悲故演說此經也)。

訥泚(妻禮反)。

訥磋(蒼箇反)。

姶播(庵蛤反)。

來齧(研結反說文云齧噬也從齒㓞聲㓞音慳八反經文從口作嚙俗字也)。

蘭香梢(所交反字書云蒭草末也玉篇顧氏云木末也今經言蘭香梢者取其梢頭花分為喻也古譯云阿
梨樹枝是此句梵漢訛略不分明也彼國元無阿梨樹)。

蒵(形計反)。

􃗼(倉􃸿反從手蔡)。

曬(霜芥反)。

𪘨(擿皆反)。

能解(皆買反)。

蠱(音古)。

著(長略反)。

* 穰麌梨念誦法

仡(銀吃反)。

掬(宮六反)。

三戟(京逆反兵器也有枝矛也從倝從戈今時用通作戟誤略也)。

耳璫(得即反耳飾珠瓔也從玉當聲)。

環釧(上音還字下川戀反)。

被螫(訶各反又舒亦反說文蟲行毒也)。

尾鑠(霜覺反為是梵語不取本音取近梵聲故作此音也)。

撲(普卜反以享梵音故不解字)。

* 大金色孔雀王呪經(八紙本)

頦痛(亥哀反頤也經從口作咳非也)。

髀痛(瓶米反說文股外也或作䯗亦作䏶俗字也)。

皺眉(莊瘦反嚬眉也)。

攢呵尼(上音讚真言句也經文作􃹀不成字)。

* 金色孔雀王經(五紙本)

兜娑(上音登樓反。真言句也。經文從自從􂬑作􃹁或作兜並非不成字。此經入第三紙有神仙名號書寫人錯書
仙字為佛字。約有三十六七字經本草書仙字不分明。書人不識將為是佛字。從此又改為佛字甚乖經意。後寫藏經者
必須改正為大仙是也。大佛非也。又有真言中所書諸字悉皆紕謬。其徒寔繁不可備舉。又是古譯用字乖僻不可音訓
也。又有一本孔雀王呪經約九紙。題云姚秦羅什譯。從頭有三紙半是偽經。無識愚人添加此文即文中云七里結界金
剛宅收汝百鬼項著枷。又云仙人鬼大幻持呪王等是偽也。從此南無佛南無法已下約五六紙是真經。智者尋攬自鑒
取真偽甚宜除去前偽文也)。
一切經音義卷第三十七



一切經音義卷第三十八

翻經沙門慧琳撰

  
  * 
佛說大孔雀明王經三卷
佛母大孔雀明王經三卷　慧琳
海龍王經四卷　玄應
大方等大雲經六卷　玄應
大雲請雨經一卷　玄應
大雲輪請雨經二卷　玄應
大方等大雲請雨經一卷　玄應
大雲輪請雨經二卷　慧琳
金剛光焰止風雨經一卷　慧琳
金剛光焰止風雨經一卷　慧琳
揭魯荼王神呪經一卷　慧琳
嚩折囉蝢拏陀羅尼經　慧琳
大櫱嚕拏王經一卷　慧琳
文殊師利根本大教王經金翅鳥王品　慧琳
出生無量門持經一卷　慧琳
無量門破魔陀羅尼經　慧琳
阿難陁目佉尼呵離陀經　慧琳
舍利弗陀羅尼經一卷　玄應
無量門微密持經一卷　玄應
一向出生菩薩經一卷　玄應
阿難陀目佉尼訶梨陀隣尼經　玄應
出生無邊門陀羅尼經　慧琳
出生無邊門陀羅尼經　無
勝幢臂印陀羅尼經　無
妙臂印幢陀羅尼經　無
無崖際持法門經一卷　慧琳
華聚陀羅尼呪經一卷　玄應
尊勝所問陀羅尼一卷　玄應
師子奮迅菩薩所問經　慧琳
金剛上味陀羅尼經　慧琳
六字呪王經一卷　慧琳
六字神呪王經一卷　慧琳
金剛場陀羅尼經一卷　無
如來方便善巧呪經一卷　玄應
華積陀羅尼神呪經　玄應
持句神呪經一卷　無
陀鄰尼鉢經一卷　慧琳
右三十七經五十二卷同此卷音。

* 佛說大孔雀王呪經(義淨譯)慧琳音

拇指(上莫補反古今正字云足大指也從手母聲也)。

煦沫(上吁羽反廣雅煦吐也說文云蒸也從火昫聲昫音同上下滿鉢反顧野王云沫水上浮沫也許叔重曰沫濛
雨也說文從水末聲)。

􃱀㳄者(中羨延反說文云㳄口液也從水欠聲或作􃹂古字也經作涎變古字易左為右也)。

􃱀洟(下音夷說文云洟鼻液也從水夷聲也)。

胭匈(上鷰賢反蒼頡篇云因咽也古今正字云胭喉也從肉因聲下勗恭反說文匈膺也從勹凶聲經從肉作胷亦
共用也勹音包)。

脾腨(瓶米反說文股外也下遄耎反說文云足腓腸也從肉耑聲耑音端腓音􃫩)。

痃癖(上音弦下匹亦反方言云痃癖腹中病也字書並無痃字文字集略云氣結為癖考聲云宿食為癥也古今正
字食不消反為痃癖)。

一峙(音雉已下真言中字不求字義)。

翳麗(上音曀下音戾)。

點謎(迷閉反)。

一㨖(知里反)。

吒睇(音弟從一峙已下並是真言中字但取音不求義也)。

** 孔雀王經中卷

痤瘻(上徂和反說文腫也形聲字下音樓豆反郭璞曰瘻㿈属也考聲久瘡也說文從疒婁聲疒音女厄反)。

謫罰(上陟革反毛詩傳云謫相責也說文從言啇聲下煩韈反說文從刀從詈詈字從冈從言也從四者訛略也)。

塗瑩(下縈迥反形聲字廣雅瑩飾也或從金或從玉並通)。

** 孔雀王經下卷

甎跗(上音尃經用小方甎也下音夫從足從付經意跗者如綫垛跗豎安孔雀尾也)。

𧿠跪(上音戶下音匱右膝著地或雙膝長跪䖍敬之極也)。

* 佛母大孔雀明王經前啟請法(興善三藏譯)

饑饉(上音機下音近廣雅穀不熟曰饑今或為飢字郭注爾雅云凡草菜可食者通名為蔬毛詩傳曰蔬不熟為饉
穀梁云三穀不升曰饉二字並皆形聲字也)。

痰癊(上淡甘反考聲云痰鬲中水病也下邑禁反案癊者痰病之類大同而小異韻詮云亦痰病也諸字書並無此
二字也)。

蛇蠍(上社遮反下軒謁反皆正體字也廣雅云杜伯􃝥􃚹䖯蜇蚳蠆蠍也杜伯已下皆蠍之異名也方言云自關東
西秦晉之間謂之􃝥􃚹或謂之蠍案蠍者四方之通語也􃝥音撻􃚹音藺怚反䖯古文毒字也蜇音知列反蚳蠆音勑芥
反)。

枷鎻(上音加考聲云梏也或作架下乘果反考聲云鎻錄也玉篇云鎻連環也從金𧴲聲𧴲音同上)。

** 佛母大孔雀明王經中卷

絮斯(上奴雅反梵語也)。

挽底(上武滿反梵語也)。

羯玼(青禮反梵語也)。

蘖踏婆(上言羯反次談臘反梵語不求字義)。

屼頭(上音兀)。

一腋(音亦)。

布喇拏(蘭怛反梵語)。

瑟侘(折加反梵語)。

膩攞(上尼置反下羅可反)。

擿迦(上知革反梵語)。

捺羅(難怛反梵語)。

巘拏(上言蹇反梵語)。

矩襪囉(挽八反囉轉舌梵語也)。

食髓(雖􂌯反)。

涕涶(上體計反下土過反)。

食㳄(祥延反經從水從延俗字也)。

食洟(音夷)。

惡跳(天矅反)。

惡驀(音陌)。

痰癊(上音談下邑禁反皆病也)。

麌嚕(二合上隅矩反梵語羅剎女名)。

歙人精氣(上歆急反亦吸字也)。

憾彌(含感反梵語也)。

** 佛母孔雀王經下卷

毛緂(貪敢反)。

爍底(商斫反從火)。

囚普(上喃甲反梵語雖不求字義恐讀者疑誤錯音今故重明之押囚口小端正皃也亦音拏甲反經本有作囁非
也錯用字也)。

疙囉(上銀訖反梵語或作仡字音同也)。

嚩􃗼(粲辢反亦倉􃰟反梵語不訓釋)。

癭病(伊郢反頸腫氣結病也)。

* 孔雀王道場法一卷(文易無字音訓)

* 海龍王經第一卷玄應音

安明由山(即須彌山也亦言迷摟山正言蘇迷盧山此譯言好光山亦言好高山)。

潭然(徒敢反潭猶安靜也經文作潭徒躭反潭深也楚人名深曰潭也)。

悁慼(於緣反聲類云悁憂也說文云悁恚也)。

** 第二卷

闕庭(眉間也釋名云闕在門兩旁中央闕然為道眉今像此因以名焉也)。

尻也(苦勞反聲類尻臋也臋音徒昆反)。

髕也(扶忍反又作臏同說文膝骨三蒼膝盖也)。

親暱(又作昵同女栗反爾雅昵親近也昵亟也親昵亦數也)。

晏然(烏鴈反晏猶安也說文晏天清也亦鮮翠之皃也)。

繁𧜟(輔𡊮反繁多也􃷜也下古文裔同餘制反說文裔衣裙也以子孫為苗裔也取其下垂之義也字從衣從冏音
女劣反)。

** 第三卷

妷態(古文佚今作妷又作劮同與一反蒼頡篇佚蕩也亦樂也下文作㑷同他代反意恣也謂度人情皃也)。

刈穫(胡郭反說文刈禾也王逸注楚辭云草曰刈穀曰􃹃詩云十月穫稻是也)。

** 第四卷

噏氣(古文歙噏二形今作吸同𦏁及反廣雅吸飲也說文內息也引也謂引氣息入也)。

勸訹(私律反誘訹教導也亦引也相勸也經文作恤憂也收也恤非此用也)。

蹉踖(千何反下子亦反蹉跎也踧踖也此踖應作錯七各反蹉跌不正也錯謬誤失)。

* 大雲經第一卷玄應音

揵度(此言訛也正音婆揵􂞺此云聚也佛去世後別有姓迦旃延婆羅門道人作發智經有八捷度是也)。

拘辨荼(或言鳩盤荼應言弓盤荼甕形頗似冬瓜也)。

錐􃟼(此江南俗字也字體作矟山卓反埤蒼云矟長一丈八尺也)。

** 第二卷　第三卷(已上二卷並無字釋)

** 第四卷

頭抵(都麗反)。

㗳兮(宜作哈土合反)。

蹵蹋(唐盍反說文云蹋踐也經文作祕蒲必反方言祕推也南楚名相推搏曰祕廣雅祕擊)。

** 第五卷　第六卷(並無字可音訓)

*** 大雲請雨經(闍那前譯一卷)玄應音

擗咥(毗亦反)　􂙽咥(烏奚香利二反)　敧彌(去冝反)　梯淡(他計反)　唵婆(烏感
反)　紗俱(所加反)　伽𠲸(女咸反)　枻孺(餘世而注二反也)　薩鬚(之忍反)羅
韶(市饒反)　𠜂珠(所姧反)　自冗(而勇反)　㕧利(香伊反)　坻柢(丁禮反)　苔
浮(徒來反)　琛琛(恥林反)　泥娜(乃可反)。

* 大雲輪請雨經上卷(那連提譯)玄應

好寐(民庇反)庇利(補寐反)哹患(芳流反)碪薛(猪金反下蒲計反)忡忡
(勑中反)糅波(女救反)。

** 下卷(無字音訓)

* 大方等無相大雲請雨經(闍那後譯一卷)玄應音

磤聲(又作𨏈殷二形同於近反通俗文雷聲曰磤埤蒼砏磤大聲也)。

滋味(古文孖稵二形同子夷反滋益也滋潤也經文從口作嗞嗟也又作孳似思子思二反說文孳汲汲也或作孜
方言東楚之間雙生謂之釐孳)。

師郗(勑釐反)。

翳咥(丑一反)。

戰澿(其錦反寒戰極也經文作噤非字體也)。

贉鞞(徒感反)。

羅薛(蒲閉反)。

枳利(居𣅀反)。

嘻梨(虛基反經文作􂢖非也)。

盧簁(所猗反)。

鞮歌(都奚反)。

* 大雲輪請雨經(興善不空三藏譯兩卷)慧琳音

塢波(烏古反龍王名也)。

澍雨(朱樹反淮南子云春雨之灌萬物無地而不澍無物而不生也說文從水尌音同上說文雨字象形)。

蠃髮龍王(魯和反此龍王髮拳如螺髻似蝸牛形說文蠃字從虫𣎆聲𣎆字從亡口從肉從凡音力臥反
經中多作螺俗用字諸字書無也)。

瑿羅葉(伊鷄反亦梵語龍王名也此龍頭上有毉羅樹也)。

蝦蟇(上音霞下音麻龍王形似蝦蟇)。

蘖蹉(倉何反梵語也)。

𩕳泯(上寧頂反下弭忍反亦梵語舊云尼民訛轉也)。

蚊龍(上音交郭注山海經云蛟似虵而四脚小頭細頸頸有白纓大者十數圍卵生子如一二斛甖能吞人說文蛟
龍屬也從虫交聲也下龍字說文云鱗虫之長能幽能明能巨能細能短能長春分而登天秋分而潛淵若飛之形從肉
從童省聲也)。

雲戟(京逆反鄭注周禮云戟戈也此亦龍王名也說文戟字從戈從􃭤今俗用從卓略也)。

盎祁羅(上烏浪反下音祇亦梵語也龍王名也)。

閃電(上苫冉反下音殿閃電者雷電欲發之先光也下卷中腅電與上閃電並一義也)。

雲雹(下疣邈反白虎通云雹之言合也陰氣專精凝合為雹鄭玄注禮記云陽為雨陰起脅之凝結而為雹也)。

咄咄(頓訥反咄相謂也)。

叢林(上族公反說文云叢聚也從丵取聲丵音士角反)。

** 下卷(無字可音釋)

* 金剛光爓止風雨陁羅尼經慧琳音

靉靆(上音愛下音逮王逸注楚辭云日月晻黕無光也埤蒼昧不明也廣蒼或從日作曖曃今古正字並從雲形聲
字也)。

嵐颲(上音藍此嵐字諸字書並無本北地山名即嵐州出木處是也亦北蕃語也後魏孝昌於此地置岢嵐鎮城岢
音可城西有山多猛風因名此山為嵐山書出此嵐字後周因岢嵐鎮城遂改置為嵐州在太原西北韻詮云嵐山風也
下音列聲類云風之猛利名為颲風說文云䬆颲風雨㬥疾皃也從風列聲䬆音隣一反從利也)。

驟澍(上愁瘦反賈注國語云驟疾也廣雅奔也杜注左傳云數也說文馬疾步也從馬聚聲下朱樹反淮南子云春
雨灌澍無物而不生說文時雨澍生萬物從水尌聲尌音樹)。

霹靂(上俜壁反下音歷顧野王云霹靂大雷震也史記云陰陽氣之擊動也古今正字並從雨形聲字或從石作礔
礰也皆近代出古文無也)。

八十朵(當果反考聲云木垂皃也說文樹木垂朵朵從木象形垂下皃與垂同意亦非字俗用從刀訛略也
失也)。

猝􃫶(上村訥反廣雅猝暫也突也聲類疾也考聲倉范也說文犬從草中􃫷出逐人從犬卒聲也下袍冒反毛詩傳
云􃫶疾也廣雅猝也集訓速也說文疾有所趣也從半音滔從􃫶省聲也􃫶從曰從出從廾從半會意字也)。

撚為(上季典反方言撚續也聲類縒使緊也說文執也從手然聲也)。

素捏(年結反埤蒼揑探搦也古今正字揑捺搦摷也從手圼聲圼音同上摷音責交反捺音難怛反探音他含反)。

麫𣸈(上眠遍反顧野王云蜀中以桄桹樹屑為麫考聲云麵𥽘也說文麥粖也從麥丐聲丐音彌演反經文從靣俗
字也𥽘粖並音滿鉢反下沙有反考聲𣸈和也說文漬沃也從水􃹄聲或從米作􃹅叜音桑厚反俗用作溲訛也)。

櫁木(上民畢反埤蒼云櫁香木名也案櫁木似白檀香木可以取香皆當預斫其木久而乃可香出其銘曰櫁之木
其樹甚大欲取其香必彌年歲文字典說亦香木也從木蜜聲經本從必作榓亦通俗用也)。

躑髑花(上呈戟反次重錄反本草云羊躑躅有大毒三月採花其花黃色或五色羊誤食其花葉躑躅而死
因以為名古今正字並從足形聲字或作蹢躅字也)。

蜈蚣(上音吳下音公本草云蜈蚣毒蟲也能噉諸虵殺鬼物老精魅出江南亦所在皆有生於腐爛積草中性能制
虵直上虵背囓其腦頭赤足赤者最良足黃者不堪若囓人以桑汁白鹽和塗即愈廣雅云蝍蛆即蜈蚣也大者形長五
六寸百有餘足古今正字並從虫形聲字)。

蚰蜒(上音由下音延桂苑珠叢云蚰蜒多足毒蟲也方言云自關而東宋魏之間謂之螾𧎘梁宋已東謂之入耳北
燕謂之𧈳蚭集注爾雅李巡曰青而大者曰螾𧎘黃而小者謂之入耳齊人謂之距窮趙人謂之蛈虶亦或曰長囇皆蚰
蜒之異名也古今正字並形聲字也)。

狖貍(上攸幼反。或作蜼爾。雅云蜼卭鼻而長尾。郭注云似獮猴而大蒼黑色尾長數尺。未有雨峻鼻露向上。天雨則
倒懸於􃹆以尾掩鼻。古今正字作蜼音余秀反。從虫隹聲。案狖亦古文蜼字也。從犬從宀音綿從古人作狖會意字也。下
貍音里知反。案貍即人間野狸獸也形似釐猫口銳尾端有白。說文云伏獸也。似貙從豸里聲貙音勅俱反印即昂釐音
离。經文從虫作蝣從鼠作𪖂譯經者妄書。並非本字。率尒而作者也)。

鼷鼠(上形雞反顧野王云即甘口鼠也食人及食鳥獸雖至盡而不痛亦不知覺春秋傳曰鼷鼠食郊牛角是也說
文云小鼠也從鼠奚聲也)。

* 金剛光爓止風雨經(第二譯興善不空三藏譯)慧琳音

搏逐(上補莫反杜注左傳云搏持也聲類捕也說文云搏持也從手從博省聲也)。

鐵橛(上天結反說文黑金也從金𢧜聲𢧜音田結反下權月反廣雅橛杙也說文亦云弋也從木厥聲經作橜亦同
通用)。

幔幕(上滿半反考聲云幔帷也廣雅帷張覆也說文亦幕也從巾曼聲曼音萬經文從糸作縵非此用也下忙博反
廣雅幕帳也說文帷在上曰幕幕猶覆也從巾莫聲也)。

茅齋(下側階反鄭注禮記云齋莊也又云齋者精明之至也案茅齋者淨草屋也洗心嚴潔講道精修延待上賔之
處也說文戒潔也從示齊聲也)。

憩息(上卿又反詩傳云憩亦息也古今正字從息從舌會意字也)。

湫所(上酒猶反案湫者大龍池也多在山林丘壑摧崖堰谷作大深池龍神所居深水淵也人畜莫敢犯觸或祈禱
有靈時起風雷或降澍甘雨沃潤田苗即如秦山邠州有要柟湫雲陽有羊斑湫南炭谷湫等是也亦所在山林皆有)。

􃷣轉(上宛阮反說文云夗轉臥也從夕臥有節故從卩卩音節會意字也經從足作踠非也)。

揮擊(上音暉廣雅揮奮動也字鏡動手也考聲振也說文奮也從手軍聲也下經亦反俗用字也正體作𣪠廣雅敲
剝椎𣪊擊也考聲攻也投也顧野王云打也捶也說文支也從手𣪠擊也𣪠音同上敲音巧交反奮字下從田椎音直追
反從木𣪊音苦角反捶音之水反)。

* 蘖嚕拏王呪法經慧琳音

蛇螫(上時遮反說文云從虫而長象宛曲垂尾形也古作它亦音他上古穴居野處故相問云得無他乎經文作
虵􂎟書變體時用字也下音聲亦反又音郝並通也)。

掬𣀙(上引六反考聲掬取也古今正字從手形聲字下珊旦反說文分離也從支林聲林音並賣反林即分散意也
今時從肉亦同珊音桑單反)。

無鏃箭(宗木反韻詮云箭鏑也文字集略鏃鏑也矢金也說文剌也從金族聲更有別音今並不取也)。

欶毒(雙捉反蒼頡篇云欶歃也說文吮也從欠束聲歃音衫甲反經文從朔作朔不成字也俗用字)。

𪇑猴(上暉運反下音侯即此鵂鶹恠鳥也晝伏夜飛鳴以自呼大如鴟鳶蒼斑釐色􂌯爪如鷹眼睛赤銅色無故忽
鳴必有災恠方言音訛轉本無定名𪇑猴𪇑鶘及以鵂鶹音異義同共是一鳥未詳其定今並出之也)。

曬翄(上所隘反說文曬􃫶也從日麗聲下尸二反說文鳥翼也從羽從支聲或作翅亦一種)。

𪃹鴒(上音脊下音零或作鶺領並同義鳥也)。

* 嚩折囉頓拏法

𡍗裂(那島反說文頭髓也從匕􃫱聲􃫱音同上象形巛象髮下囟音信象頭上不合如小兒囟門)。

作劇(擎逆反郭注方言云劇甚也韻詮云樂極也說文從刀豦聲豦音渠說文從虍音呼下從豕俗用字從處作􃹇
訛也)。

街中(上格崖反考聲云都邑中通衢也說文四達道也從行圭聲)。

打摑(寡伯反俗字也時共用說文正體作𢼛從支從格省聲也廣雅𢼛擊也埤蒼云擊頰也顧野王云今俗語云摑
耳是也正體本形聲字也極有理為涉古時不多用若能依行甚有憑據也)。

畫焰摩羅棓(龐講反說文云大杖也從木形聲字經從奉作棒俗字無來處也)。

撲碎(上龐邈反考聲云搏舉投於地也廣雅撲擊也字書云二人相撲也古今正字從手菐聲菐音卜)。

綿纏(先箭反俗字也正作綫縷也)。

蝸􃭧(上寡華反顧野王云蝸牛也下力戈反集訓云嬴即蝸牛之大者出海中前文以數解也)。

* 摩䤈首羅天說迦婁羅王阿尾奢法

黶記(壹琰反說文云黶黑子也從黑厭聲經文從土作壓非也)。

豆􃸐(吼搆反本草云味辛無毒能治心腹痛亦療口臭生南海交趾苗似薑花白苗根及子亦似杜若此即是木上
者子如彈丸別有草豆𦽛出外國子小白色如小酸棗也味辛甚香每食含嚼令人口香治胷鬲氣)。

* 文殊師利根本大教王經金翅鳥王品

龍齧(下研結反說文齧噬也從齒㓞聲㓞音慳八反經從口作嚙俗字甚無意義)。

􂑰香(滿鉢反廣雅􂑰塵也案末香者合和數味名香擣以為末散道場中塗身手靣及散衣中名為末香外國多用
此國時有效者經文從米作粖非也)。

濺灑(上煎線反俗字也考聲云濺散水也說文正體從贊作灒灒污灑也今此經散灑香水潔淨也下沙賈反訓義
與上同也)。

閃爍(上苦染反說文闚頭門中皃會意亦形聲字也從人闚門中也下傷斫反經意閃爍不定也)。

枷杻(上音枷下音丑考聲云枷梏也杻桎也此皆拘􃹈繫固之具也以木在項曰枷在手曰杻也說文義同二字並
從木加丑皆聲)。

及梟(皎堯反鄭箋詩云惡聲之鳥也古今正字從鳥在木上會意字也是鴟梟也非不孝鳥也)。

薏苡(上音意下音以顧野王云薏苡即草珠也本草云藥名也薏苡實食而益氣也古今正字竝從草意以皆聲正
作𦺳也)。

髑髏(上音獨下音樓)。

蝦蟇(上下加反下馬巴反蒼頡篇云簷諸也一名蛙古今正字義同二字竝從虫叚莫皆聲也蟇正作蟆或作􃆜經
作䗫俗字)。

鵰翎(上鳥寮反下歷丁反考聲云翎鳥羽也)。

縈繞(上伊營反下饒少反毛詩傳云縈旋也說文縈收韏也從糸熒省聲繞緾也從糸堯聲)。

柬擇(上姦眼反說文云柬分別簡之也從束八分之也經作簡非也下音宅也)。

* 佛說出生無量門持經慧琳音

重閣(上躅龍反下剛洛反蒼頡篇云閣樓也顧野王云重屋也說文云從門各聲也)。

焱王(上閻漸反考聲云焱火花也佛名號也)。

* 無量門破魔陁羅尼經慧琳音

簸鞞(上波箇反下蒲謎反去聲呼下同)。

昵闍(上寧逸反下邏惹反也)。

頞􃹉帝(上安割反􃹊音聽逸又古人翻訛用字不切)。

咃彌(上他箇反引聲)。

􂏍溼殄(上蘭割反經文中遺脫􃹋字準梵本有)。

羺竭帝(上奴侯反亦奴字鼻音也)。

眵豉(上昌曳反下音時)。

劬􃹌禮(上強遇反下丁曳反)。

* 阿難陁目佉尼𠶾離陁經慧琳音

厓底(上頟佳反郭注爾雅云厓謂之水邊也廣雅方也說文從厂圭聲下低禮反杜注左傳云底亾也淮南子云上
窮至高之木下測至深之底說文止居一云下也從广氐聲經作㾏𢆰並非也)。

提和(音和古人僻用字也)。

􃳴󲲅(上逵位反鄭注周禮云饋猶歸也說文餉物也從食䝿聲經文從金作鑎非也下惟季反)。

無央(約良反王逸注楚辭云央盡也案無央者言其無盡數也說文從大在冂之內大人央旁也經本作鞅音央仰
反非經義)。

颰陁羅(上盤末反梵語也)。

𠃵陁謣(下禹隅反梵語也)。

* 舍利弗陁羅尼經玄應音

麂底(居雉反)。

陁弭(亡婢反)。

舸字(古我反)。

* 無量門微密持經玄應音

放泆(餘質反說文云水所蕩泆經文多作逸也)。

饒裕(古文兖同揄句反神名也)。

* 一向出生菩薩經玄應音

阿膻(又作組同徒亶反)。

啅帝(丑角反柵子又叉白反)。

* 阿難目佉陁羅尼經玄應音

阿攱(㞐毀反)。

羅捭(臂彌反)。

嘻羅(香基反)。

揭棧(仕簡反)。

癉彌(都餓反)。

* 出生無邊門陁羅尼經慧琳音

記𧧸(變別反考聲云審其善惡也亦作䇷經從草作莂恐誤也)。

* 佛說出生無邊門經(無字可音訓)

* 𠢧幢臂印陁羅尼經(無字可音訓)

* 妙臂印幢陁羅尼經(無字可音訓)

* 佛說無崖際持法門經慧琳

阿迦膩吒天(膩音尼智反梵語也亦有作尼者訛言呼為尼)。

謬誤(上眉救反顧野王云謬猶僻也方言詐也考聲云妄也誤也古今正字從言翏聲翏音力又反下吳故反)。

巢窟(上仕交反禮記云夏則居曾巢史記上古巢居穴處也說文鳥在木曰巢從木象形也下坤骨反杜注左傳云
窟地室也古今正字從穴屋聲亦作掘)。

驚惕(汀歷反孔注尚書云惕懼也爾雅憂也說文驚也從心易聲也)。

捫摸(上音門下音莫聲類云捫亦摸也方言云摸撫也顧野王云摸𢱢也說文二字並從手門莫皆聲𢱢音桑洛反)。

耘鉏(上運君反毛詩傳云耘除草也說文作耘音同除苗間薉也從耒員聲或作𦓷經本作芸誤也下助葅反顧野
王云鉏理田器也說文云耨斫也從金從且聲且音子余反經作鋤俗字也耒音雷對反)。

藏隈(上昨郎反下烏迴反杜注左傳云隈隱蔽之處也說文水之曲也從阜畏聲)。

讇寱(上恥􃹍反莊子云希意導言謂之讇說文諛也從言閻聲或作諂下倪計反廣雅云寱猶驚也聲類不覺妄言
也說文瞑言也從㝱臬聲臬音𦽆也)。

羸形(上累追反)。

眷屬(上厥願反下殊欲友)。

樓櫓(盧都反說文櫓楯也從木魯聲或作樐也)。

俾倪(匹嬖反下霓計反考聲云俾倪城上女牆也正從土作壀堄或從目作睥睨音義並同也)。

欄楯(上懶寒反下脣准反)。

* 華聚陁羅尼經玄應音

羅和(胡戈反經文和作唎非也)。

唏帝(虛几反)。

咥拏(勅一反)。

* 尊勝菩薩陁羅尼經玄應音

汦曇(之氏反)。

目𨀣(丘豉反)。

伽濘(奴定反)。

阿襜(齒鹽反)。

阿嵦殊㗌(乃結反)。

􃹎欣(烏禮反)。

娑攡(力斯反)。

阿􂧑(又作圢同他殄反)。

* 佛說師子奮迅菩薩所問經慧琳

奮迅(上分問反鄭注禮記云奮動也字書飛也說文翬也從奞在田下會意字也奞音雖翬音暉下詢俊反說文云
迅疾也從辵卂聲卂音信)。

* 金剛上味陁羅尼經慧琳音

迭相(上田結反杜注左傳云迭更也方言云代也說文義同從辵失聲也)。

寶篋(謙葉反)。

鑽火(上纘酸反鄭注論語云鑽鐫鑿也說文穿也從金贊聲鐎音子宣反)。

有燧(隨醉反聲類云燧陽燧取火於日也古今正字從火遂聲亦作𤎩㸂或作鐆義同也)。

鑊湯(上黃蠖反考聲云鑊似鼎而無足煑物器也說文鼎属從金蒦聲經從水作濩非也蒦音䊸縛反)。

* 佛說六字呪王經慧琳音

怳忽(上況徃反王逸注楚辭云怳失意也說文狂皃也從心兄聲經作恍惚失於義也)。

四激(澆竅反亦從彳作徼也)。

牀鋪(上正床字下普布反毛詩傳云鋪陳布說文從金甫聲經從布作􃹏非也)。

白㲲綫(仙薦反鄭眾注周禮云綫縷也說文從糸戔聲經作綖音延非也)。

* 佛說六字呪王經(文字音訓大約與前本同此不再釋)慧琳音

* 金剛場陁羅尼經一卷(無事可音訓)

* 如來方便善巧咒經一卷玄應音

涪多(蒲侯反)。

摩錍(普迷反)。

唏詈(上呼几又呼冀二反)。

風齲(又作𤘐同丘遇反說文齒蠧也釋名齲朽也形聲字)。

* 華積陁羅尼經一卷玄應音

侔尼(母胡反)。

悉褫(勑紙反)。

嫕訶(於計反)。

訶麗(力爾反經文作囇非也)。

胵底(充尸反)。

奓禰(竹加反下奴禮反)。

* 佛說持句神呪經一卷(無字音訓)

* 佛說陁鄰尼鉢經慧琳音

拘蠶(下雜含反梵語也)。

蛇蚖(上正虵字社遮反下五桓反)。

蝮蠍(上豊福反下軒謁反)。
一切經音義卷第三十八



一切經音義卷第三十九

翻經沙門慧琳撰

  
  * 
不空羂索經三十卷
不空羂索經一卷(今分二卷)
不空羂索經三卷(今合為二卷)
不空羂索呪經一卷
不空羂索經神呪經一卷
觀自在成就經一卷
右六經三十七卷同此卷音。

* 不空羂索經三十卷

   第一卷

  * 雜沓(下潭合反顧野王云沓猶重疊也案雜沓者紛盛皃也說文從水從日音越)。
  * 耎草(上爇兖反顧野王云耎柔弱也經有從車作軟又作輭並非俗又作􃟖亦作愞)。
  * 經云陀羅尼真言(此犯重言之失翻譯經時筆授人於文不明也準梵語云陀羅尼唐云持盟或云總持案持盟者則真實言也古譯云呪即是設盟立誓不二真實之言也共依此約不敢違越名曰持盟俗語尚云共設呪誓是此義也真言者真實無二之言也與前義何別)。
  * 䠆跪(上文良反方言云東郡謂跪曰䠆跪廣雅䠆𨂣拜也古今正字從足長聲𨂣音務下逵位反雙膝跪地也)。
  * 謗􃹐(下同鹿反杜注春秋云􃹐誹也方言痛也郭注謗誣怨痛也說文從誩𧷓聲誩音競𧷓音融宿)。
  * 齗腭(上魚斤反經文有作斷錯書非也韻詮云齗齒根上肉也下五各反考聲云齗也從內經從心作㦍㦍驚也非此義)。
  * 腹肋(上封目反下稜得反說文云脅骨也從肉力聲也)。
  * 風疽(七余反)。
  * 疥癬(上音介下仙演反)。
  * 癰腫(上央恭反下章勇反)。
  * 疔腫(上音丁)。
  * 黃病(經從病作癀非)。
  * 帶門(婦人帶下病也經從疒作㿃非也)。
  * 痒軫(上羊掌反下真忍反風病也經從疒作瘨非也瘨音顛)。
  * 𧞣蠱(上一琰反下音古前音義第八卷中已具釋訖)。
  * 姝悅(上昌朱反下緣決反說文云好也從女朱聲考經作娧非也)。
  * 眼不謾顧(滿半反文字典說云謾欺也延也從言曼聲也)。
  * 若讜(當朗反)。
  * 溥示(上鋪毋反正合作普恐經本誤也)。
  * 胑分(上音支顧野王云胑謂手足四胑也韓嬰說四肢以應四時說文體四胑也從肉只聲或從身作𨈛)。
  * 隱撩(下力凋反案經本音略廣雅云撩取也顧野王云謂將整理也說文云理也從手𤊽聲)。
  * 捏彼(上年結反)。
  * 溫蘸(依經本音莊陷反)。
  * 弭惹(上蜜以反下才我反是譯經者自音)。
  * 㫊皤(上阿可反下婆我反)。
  * 畢唎􃹑俁(􃹑音羊兩反下音隅梵語藥名古云阿魏也)。

** 第二卷

縒麼野(上娑左反梵語古云三昧耶)。

糵魯(上言羯反梵語)。

織􃹒(上昌志反)。

燼為(上辭進反俗字也正作􃪏)。

掐珠(上口甲反)。

燒焯(章若反廣雅焯熱也說文明也從火卓聲)。

即譡(當浪反)。

臺榭(夕夜反郭注尒雅云榭臺上起屋也古今正字從木射聲)。

除禳(讓章反鄭注周禮云却變異曰禳廣雅謝也說文磔禳祀除殃癘古者燧人禜子所造從示襄聲禜音榮敬反)。

光鎣(縈迥反考聲云鎣發器光也亦作瑩)。

伸手(上音申)。

金剛橜(權月反)。

障閡(上章讓反下我愛反今通作礙亦作㝵也)。

痰飲(上音談鬲中水也)。

銷鑠(上小遙反下傷若反)。

􂣋澤(上他外反毛詩傳云娧娧舒遲之皃也又音悅考聲美皃也說文云好也從女兊聲)。

眼眵(齒支反說文云眵目傷眥也一云􃹓兜也從目多聲􃹓音眠鼈反)。

瞖瞙(上伊計反下音莫)。

悃御(上坤穩反廣雅云悃至也說文云從心困聲也)。

絡髆(上音洛下音博經從肉作膊非也)。

** 第三卷

光爓(閻漸反說文云爓火光也從火閻聲也)。

弭惹(上彌比反下才我反梵語也)。

健詫(丑嫁反梵語也)。

播拏(上波破反下搦加反梵語也)。

頑嚚(上五關反下語斤反左傳云口不道忠信之言為嚚字書亦頑也說文從􃶥臣聲􃶥音莊立反)。

恬默(上牒兼反孔注尚書云恬安也方言靜也說文亦安也從心甛省聲下忙北反顧野王云默不言也字書靜不
言也說文從犬黑聲案靜默之默從口作嘿)。

諛詐(上庾朱反孔注尚書云諛諂也莊子不擇是非而言謂之諛說文從言臾聲下側駕反)。

能纂(臧管反賈逵注國語云纂集也說文從糸算聲算音算)。

磔開(上陟革反古今正字云磔張也從石桀聲)。

瞻眺(桃吊反尒雅云眺視也郭璞謂察視之也說文曰不正視也從目兆聲)。

㫊暮伽王(上阿我反梵語也唐云不空即聖者名也)。

** 第四卷

合捥(𠛠換反鄭注儀禮云捥掌後節也正作𢮝說文從手從宛聲今經本從肉作腕非也􃹔音冤遠反)。

皤拏(上音婆下搦加反)。

髆齊(上補莫反杜子春云髆謂肩也鄭注儀禮云肱骨也說文肩甲也從骨尃聲經從肉作膊非也)。

酬懟(直類反說文懟怨也從心對聲字書亦從言作譵也)。

跋楞迦(上盤未反中勒騰反梵語也)。

花棓(龐講反說文從木咅聲)。

鐶釧(上音還下川戀反)。

繚綟(上音了下憐涅反經從折作䋢音邊蔑反非也)。

鐵矟(雙捉反廣雅云矟矛也埤蒼長丈八尺古今正字從矛肖聲經作槊木名也)。

姥婆羅(上莫古反梵語也)。

苾𠆙(上頻蜜反下亭夜反梵語)。

窒􂗩(上珍栗反下離置反梵語)。

米禰迦(上彌比反中寧以反梵語也)。

** 第五卷

鑌鐵(上必頻反下正䥫字)。

果蓏(上戈禍反說文云木實也象形在木之上今從廾作菓俗字也下盧果反應劭云草實曰蓏鄭玄瓜瓞之屬
也說文在地曰蓏從草㼌聲㼌音庾從二瓜)。

挽攝(上音晚聲類云挽引也正作輓說文從車免)。

閼伽(上安葛反梵語也)。

拘縶(上音俱說文拘止也從手句聲下砧立反杜注左傳云縶執也古今正字絆也從糸執聲或作􃹕)。

澍雨(上珠樹反說文云時雨也澍生萬物也從水尌聲尌音同上)。

蠶絲(上雜藍反俗作蝅也)。

𤙖字(上牛鳴合口蹙氣呼之也)。

若𣵽(翁穀反說文云􃹖溉灌也從水芺聲經本作􃹗非也𦭞音一到反)。

姶娑囉(上庵合反梵語)。

夗轉(上宛阮反經作踠非也)。

湫淵(上酒由反說文云湫隘下也從水秋聲下㭈玄反考聲深泉也說文回水也從水象形經文作淵為庿諱非也
㭈音一悅反)。

保護(上逋老反鄭箋詩云保守也孔注尚書安也說文養也從人􃞙省聲古文作呆又作􃞙經文作保誤謬之甚撿
諸字書並無此字)。

撚為(上年典反顧野王云撚謂相接續也說文從手然聲也)。

左䯗(𥀷米反股也今俗作䏶脾者非也)。

甲赤(上緘洽反案經十指甲即義甲為得今從肉作胛是肩胛之字非也)。

黑黲(蒼感反博雅云黲色暗也說文云淺青黑色也從黑參聲也)。

霶流(上普忙反正作䨦毛詩傳云盛皃也古今正字從雨旁聲)。

𧤼地(權月反說文𧤼角有所觸發也從角厥聲)。

鳧鴈(上附趺反)。

跋馹羅(馹人筫反梵語)。

交繳(梟了反考聲云繳纏也古今正字從糸敫聲敫音工的反)。

妒憋(上都故反鄭箋詩云以色曰妒說文婦妒夫也從女戶聲下篇滅反方言云憋惡也郭璞注云急性也古今正
字從心敝聲也)。

** 第六卷

瑕㙠(上夏加反鄭注禮記云瑕玉之病也說文玉之小赤色也從玉叚聲下伊計反說文云㙠塵埃也從土殹聲)。

裝鈿(上音莊下音田案經文作真珠莊填為挍飾之裝鈿經本中字非其義也)。

捻珠(上寧葉反集訓云捻掐也從手念聲)。

歌唄(白邁反)。

啟請(上谿禮反經從木作棨非啟白字)。

成熟(是陸反古今正字云熟成也從火孰聲經作俶假借用也)。

掐珠(口甲反)。

微遞(上正體微字下蹄帝反古今正字云遞更易也從辵虒聲虒音斯)。

身肢(音支前第一卷已具訓釋)。

數數(並音雙角反)。

恾怖(上莫傍反下鋪布反)。

拽聲(上延結反)。

一𢻇摩訶迦羅面(􃸇音硬格反梵語也)。

** 第七卷

木榓(民必反埤蒼云香木也字指取香皆當􃹘斫久乃香出銘曰榓之為木其樹甚大欲取其香必彌年載古今正
字從木𥁑聲亦作􂑊)。

扇扇(上設戰反下設旃反顧野王云謂所以搖取風而去塵也說文從戶翅省聲經文從手作挺誤也)。

𤁢𣀙(上音節古今正字云𤁢灑也從水𢧵聲亦音臧遏反下正散字也)。

指截(前節反說文截斷也從戈雀聲)。

米餅(煩晚反)。

撓攪(上音蒿下交巧反古今正字云撓擾也亂也二字並從手堯覺皆聲也)。

腴悅(上庾朱反說文云腴腹􃫩也從肉臾聲也)。

楓香木(上音風)。

摩尼鍋(果和反)。

治鏇(旋椽反張戩考聲云鏇謂工匠轉軸鏇器物也葢謂錯磨令光澤者也說文從金旋聲掾音緣絹反)。

鎣麗(上抉暝反蒼頡篇云鎣治器名也張戩考聲云發器光也說文從金熒省聲經從玉作瑩通用也下𥠖計反顧
野王云麗謂華靡瑰瑋也說文從鹿丽聲也丽音同上古文作麗也)。

枯涸(胡洛反古今正字云涸竭也從木固聲也)。

譟弭(上搔躁反下彌比反梵語)。

瞬目(上音舜正作瞚)。

眼瞼(居儼反)。

紫橿木(上正紫字中居央反木名也出英山)。

痼􃹙(上古護反古今正字云痼久病也從疒固聲又作㽽下鞭滅反字統云􃹙腫滿悶而皮裂也從疒㡀聲㡀音匹
袂反經本作𤺓誤也)。

𣴬踝(上正沒字下華瓦反蒼頡篇云踝在足側也聲類足附外骨也)。

圈牛(上權阮反許叔重注淮南子云圈牢也說文養畜闌也從口卷聲口音韋)。

構木(鈎候反)。

孳生(上子思反字書云孳息也說文汲汲也從子茲聲也)。

口插(初洽反聲類云插剌物使人也說文剌內也從手臿聲臿音同上)。

作拳(音權)。

復讜(他葬反)。

** 第八卷

相繳(梟了反)。

鍮石(上湯樓反考聲云鍮石似金又云西域以銅䥫雜藥合為之古今正字從金偷省聲)。

謾談(上蠻諫反說文云謾欺也從言曼聲)。

妒裔(上都故反前第五卷中已具釋下盈制反孔注尚書云裔末也杜預注春秋云遠也方言夷狄總名說文云從
衣冏聲也冏音奴刮反也)。

擲躅(上呈石反亦從足作躑下重錄反)。

九觜(醉髓反字書云觜鳥口也正作􂌯說文從此束聲或作𠲿嘴)。

首戴(都戴反字書云在首曰戴說文從異𢦏聲籕文作𢨇𢦏音宰來反)。

窮顇(情醉反蒼頡篇云顇憂也說文憔顇也從頁卒聲亦作悴)。

** 第九卷

鈿飾(上音田前第六卷中已具釋經文作畋非也下音式說文云飾刷也從巾飤聲)。

僑履(上巨遙反說文云僑高也從人喬聲也)。

𣔳木(上湯洛反正作柘)。

金壜(徒含反)。

愉悅(上庾朱反鄭注論語云愉顏色和也廣雅喜也古今正字從心俞聲)。

明諜(恬葉反史記云豈効此嗇夫諜諜利口辯給哉顧野王云辨利之皃也古今正字從言枼聲)。

捷利(潛葉反案便利敏惠也合從人作倢)。

數瞤(上雙捉反下閏倫反)。

臋不(上突魂反聲類云臀尻也說文作尾古字也今不行用亦作􃹚義竝同)。

以㜝(昂感反說文云㜝含怒也一曰難知也從女酓聲經作𡡽誤也酓音一僣反)。

懠心(上齊細反毛詩傳云懠怒也廣雅愁也文字典說從心齊聲)。

吼謑(上呼口反亦作吽下奚啟反說文謑恥辱也從言奚聲案經義合音赫懈反)。

挫颲(上祖臥反賈注國語云挫折鋒也說文摧也從手坐聲下連哲反聲類云颲利也古今正字從風列聲也)。

濃塗(上女龍反張戩考聲云濃汁厚也古今正字露多也從水農聲經從多作𨑊是郺𨑊字非此義也郺音翁𨑊音
農下杜盧反毛詩傳云塗附也說文從土除聲也)。

** 第十卷

各剖(普后反顧野王云剖猶故也杜𥎀云中分為剖蒼頡篇析也說文判也從刀咅聲咅音偷口反)。

分䇷(變別反考聲云䇷審其善惡正作𧧸從言別聲也)。

** 第十一卷

戰掉(條耀反賈逵注國語掉搖也廣雅振也古今正字從手卓聲也)。

暈錯(上音運古今正字云日旁氣也從曰軍聲案經意合是暉錯言其有光暉而錯雜也)。

摽式(上必遙反)。

㲂觸(上宅耕反字書云㲂橦也古今正字作𣪿從殳棠聲亦作棖楟敦經本作橖誤也)。

懇節(上口佷反廣雅云懇誠也信也說文云義也從心貇聲)。

錫鑞(上星亦反說文錫鈆之間也從金易聲下藍合反韻略云鑞亦錫也二字連呼之也)。

磐薄(上音盤聲類云盤大石也顧野王云磐猶根據也古今正字從石般聲下旁莫反)。

呪詛(上周宥反下葅助反)。

頂囟(音信說文云囟頭會𡍗葢象形也古文作𦞤今經本作囪是俗字也)。

銀礦(觥猛反說文作磺云銅䥫石也從石黃聲也)。

** 第十二卷

舀大海水(上遙小反舀即以器酌水也說文云杼臼也從瓜從臼或作枕亦作耽經本作䯝非經義失
之遠矣)。

羸苦(上累危反杜注左傳云羸弱也賈逵注國語云病也劣也廣雅極也疲也說文瘦也從羊𣎆)。

結決(㳙悅反考聲云決斷也亦作鈌云割也言令一切災厄之結割斷也今經本從馬作駃是駃騠字馬屬也馬
父驘子深失經義也)。

腝藕梢(上訥頓反正作嫰中五厚反蓮根也下稍巢反末也)。

瓷器(上自咨反張戩考聲云瓦類也加以藥石而色光澤也古今正字並從瓦次聲亦作𦈱今經作磁是石名堪為
藥非瓷器)。

福蘊(䊸殞反)。

緊捷(上吉引反考聲云緊急也或作殄下潛葉反)。

面皯(干旱反說文皯面黑色也從皮干聲亦作𩈅今經本從黑作䵟俗字非也)。

明鎣(縈迴反前第七卷中已具訓)。

股節(上音支前第六卷中已具釋)。

加祐(尤救反孔子曰祐者助也天之所助者順易曰自天祐之吉無不利說文從示右聲示音祇)。

揑飾(上年結反前第一卷中已釋)。

痃癖(上音弦下匹亦反)。

𡼡複(上訓雲反說文云𡼡火气也從黑從􂏱經作熏俗字行之已久無如之何下風服反)。

摹畫(上毋胡反經作摸是捫摸字音莫非經義)。

碼碯(上音馬下音惱)。

馺嚩(上三迊反下無可反)。

喜愉(庾朱反悅也前第九卷中具已釋經作㤤憂也殊失經義)。

警覺(上京影反鄭玄云警起也廣雅云不安也古今正字從言敬聲)。

意恉(之史反說文云恉意也從心旨聲亦作旨)。

占𥬰(音策說文古文𥬕字也經作𥬕非也音舟竹弱皃非經義)。

邸店(上低禮反蒼頡篇云邸􃴎中舍也說文屬國舍也從邑氐聲)。

** 第十三卷

溥遍(上音普經作溥水名非此義)。

白透(偷陋反廣雅云透嬈也古今正字從辵秀聲)。

召譴(遣戰反說文云譴謫問也從言遣聲謫音竹革)。

充娧(音悅前第一卷中已具釋)。

㧻地(上丁角反斸也)。

􂣎柱(上色戒反諸字書並無此字譯經人隨意作之下誅縷反)。

** 第十四卷

周障(章讓反考聲障隔也蔽也或從山作嶂說文從阜章聲障字亦有平聲訓用同去聲經從手作􂣌非也不成
字)。

𤔩攥(上歸迫反下纂活反廣雅云攥持也說文正作撮從手最聲也)。

為摜(關患反考聲云摜穿穿衣也說文作擐擐甲執兵也從手睘聲也經文從心作慣是慣習義非經意也)。

儷人(上犂帝反廣雅儷好也美也第七卷中已具釋)。

煜爚(上融宿反下羊灼反廣雅云煜爚火光熾也埤蒼云盛皃也說文二字並從火昱龠皆聲)。

根杌(下五骨反)。

芽生(上雅加反草木始萌也)。

馹字(上人質反音響梵字)。

** 第十五卷

欠賸(乘證反考聲云賸餘也)。

𣌑誐(上袍冒反梵語)。

棓印(上龐講反第一怢第四卷中已釋)。

槊􃸡(上霜捉反正作矟)。

枲多河(上思子反下音多梵語唐云黃河也)。

陞座(上識䒱反蒼頡篇云陞上也廣雅進也古今正字從阜從土升聲也)。

搪觸(上蕩郎反廣雅云搪揬也古今正字從手唐聲也揬音突)。

泥揑(年結反)。

緣外(上緣字去聲鄭注禮記緣飾邊也說文從糸彖聲經作椽是官曹名非此義彖音湍亂反)。

蝗蟲(上音黃下逐融反)。

踏者(上談臘反者字下從白)。

** 第十六卷

飲漱(搜皺反以水激盪也)。

三掬(鳩六反)。

盤髻(下音計鄭注儀禮云髻髮也古今正字從髟吉聲)。

㵶身(上音節第七卷已釋)。

純白(上垂綸反考聲云純美也色不雜也方言好也說文從糸屯聲經從酉作醇非也)。

諜利(上音牒)。

** 第十七卷

度量(上唐洛反賈逵注國語云度揆也孔注尚書云揆度校量之也左氏傳云心能制義曰度說文法制也從又
從庶省聲經作𢜬非也下正體量字音力章反)。

倣斆(上方罔反考聲放效也韻略倣學也下爻教反孔注尚書云斆教也古今正字從支學聲)。

倱伅(上魂穩反下㹠穩反杜注左傳云倱伅無知暗昧不通之類也古今正字從人昆屯皆聲經從水作混沌並水
名也)。

娙女(上鶂經反又雅𥝷反蒼頡篇云娙娥貴人名也漢武帝夫人名也說文長好皃也從女巠聲經作媱非也)。

䰅𧄜(上相踰反下􂪵水反博雅云􃲧花心也說文茸也從廾繠聲經從木作蘂非也橤音同上)。

** 第十八卷

撟誑(上嬌夭反顧野王云假稱以為撟也亦誣也說文檀也從手喬聲經作矯是壯武皃非此義也下鬼況反杜預
注春秋云誑欺也賈逵注國語云惑也古今正字從言狂聲)。

笈播羅(上音劫梵語人髑髏也)。

米􂌞(鵄沼反正作􃹛)。

蓮子瓤(攘章反字書云瓤瓜內實也古今正字從瓜襄聲經作穰非也)。

點䪿(辛進反俗字也正作囟象形字)。

潔潔(上音結下亭的反說文云滌洒也從水條聲)。

偃臥(上蔫㦥反賈注國語云偃息也廣雅仰也止也古今正字從人匽聲經作堰非也下五過反文字典說云休寢
也從人臣取其伏也)。

** 第十九卷

磔手(上張革反磔開也張其手取大指中指所極為量也)。

蘇搵(搵困反說文云搵淺沒水也從手昷聲)。

皆搏(牓莫反張戩考聲云搏附著也經從手作搏非也)。

著臺(上長略反)。

莖朵(上杏耕反字書云草水𠏉也下都果反文字典說云朵樹木花垂朵朵也從木象形今經從已作朵誤之甚非
也)。

豎伸(上殊乳反下音申)。

梳綰(上音䟽下彎版反考聲云綰結也說文從糸官聲)。

灌𤁢(上官換反下音節也)。

夗轉(上宛阮反說文云夗轉臥也從夕臥有巳也經作踠非也已音節)。

** 第二十卷

橙子枝(上直耕反考聲云似橘而大也說文橘屬也從木登聲經從棠作橖非也)。

無間(簡莧反考聲云間隔也雜也左傳云間錯先王之制是也)。

稠酪(上紂流反廣雅云稠穊也從禾周聲下郎各反釋名云酪乳汁所作也廣雅云漿也古今正字從酉各聲)。

䏈緜(上輦然反下沔鞭反聲類云聯􂩙不絕也說文云聯連也從耳連於頰也從絲絲取相連不絕也􂩙字從糸帛
聲也)。

幖幟(上必遙反下嗤志反廣雅云幖幟竝幡也古今正字云持一赤幟幡是也二字並從巾票戠皆聲經作摽非也
幟亦作􃣔義同也)。

** 第二十一卷

形㑨(虞矩反毛詩傳曰俣容皃大也)。

障閡(上章讓反下俣愛反前第二卷中巳釋之)。

絡髆索(上郎各反郭注山海經云絡繞也方言云自關而東周洛韓魏之間謂繞為絡說文從糸各聲經作
𩊚非也次音博經作膊非也下桑各反)。

蒲萄朵(中音桃經作􃹜非也下都果反)。

銛撥(上爕閻反漢書音義銛猶利也說文從金舌聲下般末反毛詩傳云撥治也說文從手發聲經作􃹝非也)。

倨傲(上居御反下敖誥反鄭注禮記云倨不敬也廣雅云傲慢也說文倨不遜也二字竝從人居敖皆聲)。

㜝害(上昂感反前第九卷中巳釋之)。

堅緻(馳致反鄭注禮記云緻密也廣雅云緻補也古今正字從糸致聲)。

瞫知(上深稔反蒼頡篇云瞫下視也竊見也說文從目覃聲案審知此軰合作審審詳也定也諦也)。

** 第二十二卷

聳豎(上粟勇反義合作竦竦上也下殊乳反正作竪)。

溼廢多(上深入反中微禮反梵語唐云白色)。

耳璫(黨郎反)。

懱他(上眠結反輕㑥也㑥音移地反)。

猗適(上音依尒雅云猗美也說文從犬奇聲者也)。

澡罐(上音早下官換反)。

妒詖(上都故反前第五卷中巳釋下陂媚反蒼頡篇云詖佞諂也說文從言皮聲)。

頻蹙(上牝賔反下子六反顧野王云頻蹙憂愁不樂之皃也說文作顰義釋同)。

姿偉(上子思反下韋委反說文姿態也偉奇也從人韋聲)。

欻然(上熏欝反𦵮琮云欻急也說文有所吹起也從欠炎聲)。

縶縛(上砧立反也)。

瞤精(上閏倫反說文云瞤目動也從目閏聲)。

** 第二十三卷

改􃹞(蘇紅反)。

作拳(音權)。

婆枲抳(中思此反下尼貞反梵語也)。

計利枳攞(枳音吉以反攞音羅梵語也金剛部中大使者名也)。

晃爚(音藥)。

戲論(上希奇反經從虛作戲非也)。

謗讟(音獨)。

** 第二十四卷

非𢜬(唐洛反前第十七卷中已釋)。

絛襻(上討刀反下攀慢反)。

釵璫(上楚皆反)。

儼然(上嚴奄反毛詩傳云儼矝莊皃人民所瞻仰也說文好皃從人嚴聲經作嬐音同非儼然義)。

瘖瘂(上音字下鳥雅反經作啞非也)。

跛躄(上波麼反下必亦反)。

各陞(音升)。

靉靆(上音愛下音代)。

柔耎(而兖反經作軟俗字也)。

** 第二十五卷

湊會(上倉候反王逸注楚辭湊聚也說文水上所會也從水奏聲也)。

身燼(辭進反鄭箋毛詩云火餘日燼說文從火聿聲通作燼經作賮誤也)。

秏為(上蒿到反鄭箋詩云秏敗也蒼頡篇消也說文從禾毛聲)。

黿鼉(上音元說文云鼈也下逵河反說文云水蟲也形似蜥蜴長五六尺黿鼉二字並從黽元𠹈皆聲𠹈音那從單
者非也)。

龜鼈(上鬼為反說文云龜舊也外骨而肉內者也從它龜頭與它頭同天地之性廣􃱜無雄龜鼈之類以它為雄
也象四足頭尾之形下卑滅反說文云水介蟲也從黽敝聲經從魚作鱉字俗也)。

鯨鼇(上劇京反海中大魚也下音敖王逸注楚辭云大龜也列傳云有巨靈之龜背負蓬萊之山而𣏣戲滄海之
中也古今正字從黽敖聲)。

鯢魚(上藝雞反杜預注春秋云鯢大魚也郭注尒雅鯢魚似鮎四腳聲如小兒大者八九尺今江東呼為伇荊州呼
為鰨古今正字從魚兒聲鰨音湯蠟反)。

盤檄(下音晈率意作之不成字)。

瞋謑(上叱真反下許懈反)。

㜝懠(譯經者於經卷末自音為頷劑率尒肚撰造字兼陳村叟之談未審㜝懠是何詞句)。

榓木(音蜜)。

𦱔麻子(上閉迷反考聲云􂤈麻草名也文字典說從草正作蓖也)。

末撦畢𡅄(撦音蚩也反梵語也)。

牸犢(上音字下同祿反)。

瞖膜(上緊計反目中瞖也下音莫從肉莫聲)。

** 第二十六卷

妒裔(上都故反從戶經從石非也下移祭反)。

敬淑(音熟)。

竦變(上粟勇反下變字從支䜌聲䜌言戀)。

妒猰(枯結反)。

身毛慫豎(慫音粟勇反郭璞注方言慫謂驚悚也古今正字從心從聲)。

氤氳(上音因下萎雲反)。

瞬目(上音舜俗字也正作瞚)。

吸噉(上歆及反廣雅云吸飲也說文從口及聲也下談敢反廣雅云噉食也古今正字從口敢聲聲類或作啗也)。

儆策(上京影反孔注尚書云儆戒也鄭注周禮云儆勅解之也說文從人敬聲也下初革反)。

瘻病(上樓候反)。

癥塊(上陟陵反下恢外反)。

** 第二十七卷

蔓菁(上滿盤反下井盈反方言云東楚謂之菘關之東西謂之蕪菁今俗亦謂之蕪菁呂氏春秋菜之美者有具區
之菁說文從草青聲)。

斫蒭(上章弱反下楚于反)。

倮𧺆(上華瓦反倮露肉祖也本音騾果反古音質今以為嫌時人語皆避之故有上音耳亦作贏裸義同下奏叟反
正體字也)。

牛尿(寧耀反俗字也說文作浘人小便也從尾從水亦作􃹟)。

窖中(交效反)。

眩動(上玄絹反賈逵注國語云眩惑也顧野王云幻也說文從目玄聲)。

羅縠(江屋反)。

曲􃹠(麴弓反古今正字云匑匑如畏然謹敬之皃也從勹躳聲勹音包)。

掘去(群蔚反考聲穿也斷也斸去惡土也經從角作𧤼譯經人錯用字也)。

** 第二十八卷

開剖(普厚反杜注左傳云剖中分也說文判也從刀咅聲咅音他口反)。

翳障(上繄麗反方言云翳奄也郭注云謂奄覆也幕障也說文從羽殹聲殹音同上下章讓反前已具釋)。

尠福(上仙演反正作尟今亦作鮮)。

顯炫(玄絢反埤蒼炫光皃也說文燿也從火玄聲)。

蘸之(上斬陷反文字典說云蘸以物內水中也從艸從蘸)。

麫黏(上眠片反下音胡張戩考聲云煑黍米及麵為鬻可以黏物也說文黏黏也從黍古聲古作𩚩聲類作粘亦作
𩰯鬻經從麥作􃹡俗字也)。

** 第二十九卷

銷鑠(上小遙反下商若反)。

猜慮(上寀才反杜注左傳云猜疑也方言恨也說文從犬青聲)。

檛鎚(上陟瓜反考聲云檛草木節也馬榮也古今正字從木過聲經作鍋音禍非也下墜追反)。

米嚲羅(多我反梵語唐云死屍也)。

** 第三十卷

嬉戲(上喜冝反古今正字云嬉樂也戲笑也從女喜聲下希記反)。

* 不空羂索陀羅尼經序慧琳　李無諂翻

該二(上改來反賈注國語云該僃也方言咸也說文從言亥聲)。

聖翮(衡革反尒雅云羽本謂之翮說文羽莖也從羽鬲聲)。

蓮蘂(􂪵捶反說文云垂也從草從糸從惢惢亦聲也經作蘂誤也惢音才􂳸反)。

德覆(孚務反)。

瓊􃹢(昂各反􃹢花趺也桂菀珠叢云草木花下皆有附􃹢承之名花􃹢說文從吅從屰從草經作萼俗字吅音暄屰
音逆)。

* 不空羂索陀羅尼經一卷

鞞禮多(上音畢梵語不切唐云餓鬼總名也經從口作􃹣為轉舌也)。

秔米(上梗衡反聲類云不􃹤􃹥也說文􃹥屬也從禾亢聲俗作粳)。

白縠(紅屋反釋名云縠紗縠也說文細縳也從糸穀省聲縳音直轉反)。

匾㔸(上邊沔反下體𥠖反考聲云匾㔸薄皃也經從月作䐔䏲非也)。

舓脣(上時尒反顧野王云以舌取食也說文從舌易聲或作𦧇今經作舐俗字下音殊倫反)。

憎嫌(上則僧反經作增誤也下叶兼反經本作慊或字也)。

鬱金(上惲勿反考聲云鬱金香草名也亦作欝俗字也)。

鑠枳底旛(上商斫反經作爍釋不正也次經以反中丁禮反下孚袁反梵語也如槍刃下小𢡠幡也)。

灸瘢(上鳩友反說文云炙灼也從火久聲下伴鏝反蒼頡篇云瘢痕也說文瘢痍也從疒般聲經作𤻷俗字也)。

作醮(焦笑反說文云醮祭也從酉焦聲亦作樵)。

合裹(音果)。

溲麫(上搜有反和也正作􃹦)。

牛𡊅(分問反經作􃲸俗字非也)。

紺髮(上甘濫反)。

料理(上了簫反正作􃹧)。

油瘻(樓豆反郭注山海經云瘻􃹨也說文頸腫也從疒婁聲)。

癩癎(上音賴下音閑並風病也)。

鈔功(上初交反廣雅云鈔掠也說文忮取也從金少聲)。

作捲(倦圓反字亦作拳)。

二捥(𠛠換反正作掔𠛠音椀官反)。

* 不空羂索陀羅尼自在呪經上卷慧琳

吉祥瓶(並銘反方言云缶之小者謂之瓶顧野王云所以汲水器也說文作缾從缶并聲)。

白綫(仙箭反鄭眾注周禮云綫𦄻也古今正字從糸戔聲亦作線經作綖非也綖音延也)。

翳泥耶(上繄計反中泥禮反梵語也金色鹿也經作毉誤也)。

白縵(滿半反說文云繒無文也從糸曼聲也)。

􂎗前(上讁更反經作楨非也楨音客庚反琴瑟聲也若以為楨像字於義乖失今偕􃹩字用之稍近於理順俗為去
聲呼也)。

** 中卷

畫棓(下龐講反考聲云大杖也或作柈𣘙說文從木從咅經從手作掊誤也)。

畫䂎(七亂反韻略云𥎞小矟也考聲短矛也形如搶而刃闊廣雅𥎞謂之鋋古今正字從矛贊聲字書作􃹪音同上
經作鑹非也鋋音延)。

策勵(力制反顧野王云勵猶勉也杜注春秋云相勸勵也古今正字從力厲聲)。

** 下卷

麼麼雞(上摩跛反下計𠔃反梵語金剛部毋者名也)。

耳璫(音當)。

畫繢(迴對反考聲云繢亦畫也說文從糸貴聲)。

躡畫(上黏輒反說文云躡蹈也從足聶聲)。

篋笥(上謙頰反說文云椷也從竹匧聲亦作匧下思漬反顧野王云盛衣服曰笥說文從竹司聲也)。

𧶝易(矛候反說文賈易財也從貝丣聲丣古文夘字也經作𧴵俗字也)。

耕殖(承軄反種也經作植亦通)。

邀期(上要堯反杜注左傳云邀要也古今正字從辵敫聲者也)。

魘魅(上懕琰反俗字諸字書並無且依經文下眉秘反山海經云魅之為物人身黑𩠐從目說文考聲物精也從鬼
生毛從彡正作鬽也)。

痔瘻(上馳已反說文云痔後病也從疒寺聲下音漏)。

* 不空羂索神呪心經玄奘譯

耎草(上而兖反)。

齗𦠍(上􃹫斤反蒼頡篇云齗齒根也說文齒肉也從齒斤聲下昂各反考聲云𦠍齗也)。

陰臗(欵官反埤蒼云臗尻也說文作臗云髀上也從骨寬聲經文作臗通俗字耳)。

胭項(上䴏賢反聲類云胭喉也古今正字從肉因聲下學講反說文云項頸後也從頁工聲)。

癵癖(上劣圓反顧野王云病也謂病身體拘曲也下匹亦反聲類云宿食不消者也古今正字)。

皰瘡(上炮皃反許叔重云皰面氣也考聲面上細瘡也說文從皮包聲也或作疱炮音白茅反)。

舒捲(上暑如反下倦圓反前已具訓釋)。

四方撝(毀為反顧野王云撝手之所指也說文從手為聲)。

遍罟(音古鄭注周禮云罟網也古者疱𦏁氏作結繩為罟也古今正字從冈古聲經從吉作􃸈非也)。

勦當累(上焦小反考聲云勦絕也割也古今正字從刀巢聲下律位反)。

殲宿殃(上接廉反毛詩傳云殲盡也說文從歺韱聲韱音息廉反)。

眾瘼(􃹬愽反毛詩傳云瘼病也古今正字從疒莫聲)。

渾淆(上魂穩反正作溷下効交反正作殽為溷濁雜亂也)。

莫晣(之逝反又音氈熱反說文云昭晣明也從日折聲亦作晢也)。

鑑徒(上監懺反杜注左傳云鑑炤察也說文作鑒云大盆也一曰監諸也可以取明水於月也從金監聲)。

* 不空羂索呪經一卷慧琳撰

紫橿木(襁央反山海經云英山多紫橿說文枋也從木畺聲枋音方)。

鹹水(冾緘反尒雅云鹹苦也郭璞注云苦即大鹹也說文北方味也從鹵咸聲)。

棗(音早)。

* 不空羂索經玄應撰

逋多(補胡反山名也逋多羅山也)。

揭㢁(昌是反)。

薩皤(補何蒲何二反)。

荼麼(莫我反)。

多諵(奴咸反)。

粹多(冝作窣所沒反)。

梅窒(丁結反)。

􃹭咤(於仁反)。

地詆(湯歷反)。

頡利(形結反)。

馺皤(桑合反下蒲我反)。

率恧(女六反又奴故反)。

阿姞(其乙反)。

詫詫(勅嫁反)。

𤧕𦫬(呼奚反依字黃病也)。

婆哹(缶光反)。

紫礦(古猛反波羅奢樹汁也其色甚赤用染皮㲲等是之也)。

綜縷(祖送反謂機縷紀領絲者也綜理也領理也)。

* 觀自在菩薩求成就經一卷(無字音訓)
一切經音義卷第三十九



一切經音義卷第四十

翻經沙門慧琳撰

  
  * 
觀世音菩薩祕密藏神呪除破一切惡業陀羅尼經
觀世音如意輪陀羅尼經一卷
觀自在菩薩如意心陀羅尼呪經
觀自在菩薩心陀羅尼念誦儀軌經
觀自在如意輪念誦儀軌經
觀自在菩薩隨心呪經(一名多利心不空三藏譯)
十一面觀世音經　玄應
十一面神呪心經
十一面觀自在菩薩心密語儀軌經三卷
請觀音消毒害經
千眼千臂觀世音神祕呪印經三卷
千手千眼觀世音菩薩姥陀羅尼身經
千手千眼觀世音菩薩廣大圓滿無礙大悲心陀羅尼經　玄應音
金剛頂瑜伽祕密三摩地念誦法(諸尊觀想一一差別)
觀自在多羅菩薩念誦法(一名樞要法)
阿唎多羅陀羅尼阿嚕力經
觀自在求聞持不忘法聖迦抳金剛童子求成就經
金剛童子念誦儀軌經
聖威德金剛童子陀羅尼經
文殊師利閻曼德迦大明王成就經
曼殊室利菩薩閻曼德迦忿怒真言儀軌經
大威怒烏蒭澁摩成就儀軌經
大威力烏蒭澁摩經三卷(闕)
大力金剛成就經
大力金剛求成就經
大力金剛成就諸願經
金剛手光明灌頂經中無動尊念誦法
底哩三昧耶經不動使者念誦經
聖不動尊使者成就經
佛說毘沙天王成就經
毘沙門天王經
甘露軍荼利供養念誦成就儀軌經
慈氏菩薩陀羅尼求上生經
大方廣曼殊室利觀自在菩薩授記品
觀世音菩薩授記經
觀自在菩薩說普賢陀羅尼經
師子莊嚴王菩薩請問經
八大菩薩曼荼羅經
一切如來白毫水生觀自在菩薩真言經(亦名電光熾盛可畏形羅剎斯經)
摩利支天女經
大吉祥天女十二契一百八名無垢大乘經
摩利支天經
大吉祥天女十二名號經
救面燃餓鬼陀羅尼神呪經
焰口餓鬼經
阿吒婆拘鬼神大將上佛陀羅尼經
稱讚如來功德神呪經
十二佛名神呪除障滅罪經
挍量數珠功德經
數珠功德經
挍量數珠功德經
右五十二經五十五卷(同此卷音)。

* 觀世音菩薩祕密藏神呪除破一切惡業陀羅
尼經慧琳音

仆面(上朋北反說文云仆頓也從人卜聲)。

痰癊(上音談文字集略云胷中液也下於禁反)。

􂗥痒(上果和反蒼頡篇云㽿瘡也禿也古今正字從疒瓜聲經文作瘑俗字也下羊蔣反尒雅云痒病也考聲瘡也
痛之微也說文作蛘瘍也從由羊聲也)。

􃹮鼄(上音知下音誅考聲􃹮鼄罔蠱名也說文􃹮鼄蝥也從黽􃹯省聲鼄從黽朱聲亦作􂝩𤈐經作知蟵非也􃹯音
智)。

* 如意輪陀羅尼經慧琳撰

雞喇斯(中闌葛反)。

躃地(上陴亦反韻略躃倒也說文作𣦢云人不能行也從止辟聲也)。

拯濟(上取䒱字上聲杜注左傳云拯助也方言云拯拔出溺為拯說文云正作抍云上舉也從手􃹰聲經文作䒱音
軄仍反非也今不取)。

嬪妃(上牝民反下芳微反毛詩傳云嬪婦也鄭注禮記云婦人有法度之稱也妃御女也亦世婦也古今正字並從
女賔已皆聲也)。

􂠧字(上潘鉢反梵語真言字也或作𠎆也)。

笄漱(搜宥反說文云漱盪口也從水欶聲)。

瀸灑(上音節下砂假反)。

關𨷲(羊灼反鄭注禮記云鑰鍵也說文從門龠聲經作鑰俗字龠音同上)。

各訃(孚付反鄭注禮記云訃至也就也古今正字從言卜聲亦作䟔赴)。

相柱(誅縷反)。

攢捻(上徂丸反古今正字云攢叢也言叢聚五指而捻珠也從木贊聲經從手作攢音讚非也下寧牒反也)。

攪令(上交巧也)。

蝕時(上承軄反)。

𧤼地(上權月反)。

填築(上音田俗用字正作窴下音竹)。

平􃵭(田鍊反)。

鄔波(上烏古反經作隖俗字)。

素靺(武發反)。

擣簁(上刀老反經作㨶俗字也下師滓反)。

瞼上(上居儼反文字集略云瞼目外皮也從目)。

瑕瞖(上夏牙反下繄計反)。

棖害(上宅更反下良仗反)。

白暈(云郡反史記云日月旁氣也古今正字從日軍聲也)。

眵淚(上齒之反考聲云目中眵也說文云眵瞢􃹱也從目多聲)。

赤膜(茫博反經從目作瞙非經義也)。

搵藥(上溫困反說文沒也從手􃳹聲經從木作榲非也)。

輕泄(仙列反廣雅云泄漏也案勿輕泄人者合作媟字媟嫚也言勿所以獲悉而輕嫚於人)。

効驗(上㕛教反考聲功績也經文作效效教也非經義也)。

* 觀自在菩薩如意心陀羅尼呪經

癕癭(上擁恭反下纓頸反說文頸瘤也從疒嬰聲瘤音留)。

疽癬(上七余反說文云疽久㿈也從疒且聲下仙淺反)。

煩疼(徒冬反)。

腹脹(張亮反)。

* 觀自在菩薩心陀羅尼念誦儀軌經(大日)

五股杵(中音古)。

跳蹢(上音條蒼頡篇云跳踊也說文躍也從兄兆聲也下池戟反顧野王蹢舉足也說文從足啇聲亦作躑經從手
作擲俗用字非也)。

噉嚼(上談覽反下牆藥反也)。

* 觀自在如意輪菩薩念誦儀軌經(不空譯)

繳右(上澆了反考聲云繳纏也韻詮從巾作憿義同)。

車輅(音路)。

蟠於(伴般反鄭注禮記云蟠委也顧野王云䊸迴轉也廣雅曲也古今正字從虫番聲也)。

* 觀自在菩薩隨心呪經(一名多利心不空三藏譯)

三稜草(中勒登反)。

搵蘇(上溫困反)。

一捇(丑革反考聲云林開也亦作􃹲經作坼俗字也)。

持棓(龐講反俗作棒經從手作捧非也)。

豌豆(上捥丸反廣雅云留豆也古今正字從豆宛聲)。

骨撾子(中陟瓜反)。

金鋌(庭郢反說文云銅䥫朴也從金廷聲)。

角勝(上江岳反考聲角競也試也經從手作捔非也下􃹳證反)。

* 十一面觀世音經玄應撰

換衣(胡灌反說文換易也謂更易也經文作逭尒雅逭逃也亦行也逭非字體)。

𥫱蘇(徒損反冝作搵烏悶反字林搵沒也𥫱猶俗語耳經文亦作塗也)。

八顆(口火反顆數也亦單作果經文作堁於臥反塵也一曰地名堁非此義也)。

* 十一面神呪心經慧琳撰

皰瘡(上蒲教反說文云面生氣也經從疒作疱俗字也)。

瘍癬(上音養說文頭瘡也從疒易聲下仙淺反說文云癬乾瘍也從疒鮮聲也)。

憨風(上呼藍反考聲云癡也古今正字從心敢聲經本作𤺍非也)。

軍持(澡瓶也)。

芸􃹴(上音云下代來反)。

* 十一面觀自在菩薩心密語儀軌經(上卷)
慧琳撰

瞻蔔(上諸廉反下蒲北反梵語花也彼國有此國無)。

沮壞(上慈與反下壞恠反)。

能溺(寧的反考聲沈也說文正作沐云沒水也從水從人也)。

厭禱(上烏琰反下刀老反求福)。

瘰癧(上力捶反下零的反文字集略云瘰肉不平也歷筋結及考聲云皮肉結也古今正字竝從疒累歷皆聲也)。

賏珞(上益盈反下音洛考聲云婦人頸飾也說文從二貝經文作瓔絡俗通用)。

緋縷(上匪微反字書云絣絳色也下力矩反顧野王云縷綫也說文並從糸篇婁皆聲)。

右搓(倉何反古今正字云搓手捫摸也從手差聲經作縒誤也)。

** 十一面觀自在菩薩心密言經卷中

翹大指(上祇遙反廣雅云翹舉也古今正字從羽堯聲也)。

拭脣(上舒翼反下順倫反說文脣耑也從月辰聲)。

心䐡(情奚反)。

少彎(綰還反考聲云水曲也古今正字從水彎聲經本作彎引弓也非經意也)。

鷹翄(尸豉反說文翼也從羽支聲或作𦐊義同)。

嚼齒(上牆藥反俗字也正作􃹵􃹵齒也)。

** 十一面觀自在菩薩心密言儀軌建立道場經
下卷

毘紐(梵言依言女九反)。

車輅(音路)。

煥爛(闌且反光明皃亦盛也)。

舐掠(上時止反下音略經從虫作蚔非也)。

數應(上所角反下憶陵反)。

踴躍(上容隴反下羊略反杜注左傳云踊跳躍也古今正字竝從足甬皆聲經文作踊通用也)。

* 請觀音經玄應

舌噤(渠飲反謂不能言也)。

哆姪(都餓反經文作跢)。

蟾婆(之塩反)。

𤳖荼(補盤反)。

攝鼙(蒲迷反)。

佉珂(竹耕反)。

磨靼(之列反)。

夜鑠(尸藥反)。

俱􂢑(補迷反)。

* 千眼千臂觀世音神祕呪印經卷上(慧琳撰)

析毫(上星歷反孔注尚書云析分也說文云從木斤聲經作析誤也)。

檮昧(上道刀反孟子檮無知之皃也說文從木壽聲下梅貝反廣雅云昧闇也左傳云不別五色之章日昧說文云
從日未聲也)。

齎稾(上濟奚反說文齎持物也從貝齊省聲也或作賷也下高道反史記云使屈原為憲令屬草槀未定顧野王槀
猶草也說文從禾高聲或作蒿也)。

若耶(上而者反)。

鉢喇(郎葛反)。

羯囉𧹞(下儜簡反)。

妲囉(單遏反)。

咭帝(上經以反)。

𤧕醯(上伊計反)。

相柱(誅縷反經作跓俗字)。

腳跟(上正腳字下音根)。

** 千眼千臂卷下

馺皤訶(上蘇合反中音婆梵語也質朴不妙)。

和稗(排賣反杜注左傳云稗草似穀也考聲稗稻不成也從禾)。

湫水(酒由反案湫者即有龍池水也或在深谷摧山壅水以為龍池或在平原川澤但有龍池水即號為湫可就祈
禱說文隘下也從水秋聲也)。

婆鑠(商斫反)。

𤙖泮(上梵字無反如牛吼聲或作吽同下潘末反)。

* 千手千眼觀世音菩薩姥陀羅尼身經
慧琳

妬憋(上都故反下裨列反方言云憋惡也郭璞注云付急性者也古今正字從心敝聲)。

瑟䋾(知價反)。

戰掉(迢曜反)。

譏懱(上居依反包咸注論語云譏徼也下眠結反毛詩傳云懱輕也說文輕易也從忄蔑聲忄音心)。

𣸈和(上搜有反)。

眩惑(上玄遍反蒼頡篇云眩觀之不明也說文目無常主也從目玄聲)。

擘開(上祊麥反字書云擘手析物破也說文從手辟聲也)。

囉惹(辝何反梵語王名也)。

罽賓(上居例反)。

即讜(當浪反考聲云譡衷謂言中於理也亦能作讜也)。

磔開(上竹格反廣雅云磔張也古今正字從石桀聲)。

煼之(上楚巧反方言云煼火乾也說文作鬻云􃹶也從􃹷芻聲亦作炒又作㷅𤌽也𩰲音鬲)。

疫癘(上音伇下音力制反鄭注周禮云癘者疫氣不和之疾也說文疾惡也並從疒殳萬皆聲)。

* 千手千眼觀世音菩薩無礙大悲心陀羅尼
經慧琳撰

補陀落山(梵語也)。

聽許(上體經反鄭注禮記云聽猶侍也說文聆也從德從耳壬聲德音德古文德字也王音汀郢反也)。

踊躍(上容腫反下音藥)。

摧折(上徂隈反考聲云斷也損也敗也並從手)。

蚖蠍(上五官反下軒謁反集訓螫人虫也古今正字從虫歇聲經本作蝎音曷非也)。

焚漂(上浮聞反顧野王云焚燒也說文燒田也從火在林林亦聲下匹遙反說文云漂流也從水票聲票音同上)。

烏蒭(初于反梵語也)。

鴦俱尸(上於薑反梵語也)。

賞迦羅(梵語也)。

摩醯(下聲奚反梵語也)。

婆馺婆(馺音蘇合反梵語也)。

鳩蘭(梵語也)。

逢值(持致反顧野王云當值之值也古今正字從人直聲)。

黿鼈(上音元下編滅反說文二字竝從黽元敝皆聲也經作鱉通用俗字也)。

杻械枷鎖(上音丑次音諧戒反枷音加下蘇果反)。

癰瘡(上音邕司馬彪云浮熱為漂不通為㿈說文腫也從疒雝聲經從維作㿈誤也)。

膿血(上乃公反古今正字云癰疽潰血也從肉農聲)。

三唾(吐臥反說文云口液也從口垂聲)。

色綫(仙箭反亦作線經作綖非也)。

作索(桑洛反顧野王云糺繩為索楚辭云紐絲以為索也從􃹸糸聲􃹸音𦘺味反紐音尼隣反)。

繫項(上雞詣反下學講反)。

未階(音皆)。

漏沸(上容腫反下非味反說文云涌水騰上也從水甬聲甬音同上)。

長生樂(音洛)。

畫地(上橫􃫛反)。

擲著(上呈戟反說文云擲投也從手鄭聲下張略反)。

拔其(上辨八反說文云拔擢也引面出之也從手犮聲)。

撚索(上年典反)。

傍棑(上蒲棠反下稗埋反考聲云排盾也經作榜椑非也)。

鉞斧(上袁月反正作戉)。

寶篋(謙頰反)。

寶蠃(盧戈反經本作螺俗字也)。

髑髏(上音獨下音樓)。

寶鐸(唐落反周禮鐸大鈴振之以道皷也說文從金􃯯聲也)。

縈身(上塋營反考聲云纏也說文收韏也從糸縈省聲)。

柯葉(上各何反說文云樹枝也從木可聲)。

屍疰(上音尸下音注)。

蛔蟲(上音回)。

齩心(上牙絞反亦從口作咬)。

綟索(上憐結反)。

* 金剛頂瑜伽祕密三摩地念誦法(諸尊觀想一一差別)
慧琳

塗拭(舒力反鄭注儀禮云拭清也郭璞云拭所以為清潔也古今正字從手式聲亦作飾)。

遏伽(上安葛反亦作閼盛水器也)。

紇哩(上痕入聲下音里二合彈舌呼之)。

頂戴(當載反賈逵注國語云戴奉也字書在𩠐曰戴劉歆云人所瞻戴也說文從異𢦏聲籀文作戴𢦏音宰來反)。

無礙(亦作閡同五代反經作㝵俗字者也)。

瑕玷(上下加反鄭玄云玉之病也玉小赤也從玉叚聲下丁簟反字統云玷缺也從玉占聲)。

兩肩(吉煙反說文肩膊也從肉象形也經從戶作肩俗字也)。

兩䯗(鼙米反考聲云股也說文作髀從骨卑聲經本作陛非也)。

* 觀自在多羅菩薩念誦法(一名樞要法)慧琳撰

樞要(上昌朱反下一𠮧反)。

𠜂定(上產姦反)。

紐成(上尼久反)。

修緝(侵立反鄭箋詩云緝續也尒雅云光也古今正字云續也從糸咠聲咠音同上)。

貪恚(一季反蒼頡篇云恚怒也說文恨也從心圭聲)。

勇猛(上容隴反顧野王云勇雄敢果決也太玄經云決而斷之也謚法知𣦸不避曰勇說文气也從力甬聲古文作
恿或從戈作􃹹也气音氣甬音同上)。

掘深(上羣勿反)。

至􃬅(辛一反正膝字也說文云膝脛頭節也從卪桼聲或從肉作膝)。

穅秕(上音康下卑尾反)。

蹲踞(上音存下居御反)。

匊物(上鳩六反毛詩傳云滿手曰匊鄭注禮記云匊手中也詩云在手曰匊從勹音包從米亦從手作掬)。

其鰓(塞來反考聲魚頰中肉也說文作䚡云角中骨也從角思聲法本作腮檢字書並無恐誤也)。

撣指(上唐舟反經文從弓作彈非也)。

擐甲(上音患)。

跳躑(上徒聊反蒼頡篇云踊也廣雅跳上也說文蹶也從足兆聲經文從卓作踔非也下呈戟反顧野王云躑躅驟
舉足而不進也說文作蹢義同從足啇聲)。

湮沒(上湮見反考聲云沒入水中也經作咽吞也非湮沒義今不取也)。

跣足(上先典反說文云以足親地也從足先聲)。

一吽(呼垢反亦作𤘽或作吼也)。

赩爓(上興憶反毛詩傳云赩赤皃也古今正字從赤色聲下閻漸反經本作焰俗字者也)。

摩竭魚(䖍𦾨反大魚名也從立經文從木作楬非也)。

寶瑣(蘇果反廣雅云𤨏連也字書連環也說文從玉𧴲聲亦作璅非也𧴲音同上)。

環珮(上音還尒雅云肉好若一謂之環鄭注周禮云環旋也鄭玄曰環圍也何休注云公羊傳繞也說文從玉睘聲
也經文從畏作䋿非也睘音瓊也)。

澄渟(上直陵反下定經反埤蒼渟水止也字書云水滯也古今正字並從水登亭皆聲)。

砧字(上陟金反以梵音呼之義與瑜伽法同今經本作陟金非也)。

臍上(上齊西反)。

咄嚕唵(上都沒反中音魯二合梵音呼之經文作􃹺弄二合失於義也)。

鈍根(上都困反)。

燄摩(上閻贍反)。

綟腕(上憐涅反下𠛠換反)。

* 阿唎多羅陀羅尼阿魯力品慧琳撰

三棱(勒登反說文棱枛也從木夌聲亦作楞經本作稜誤也夌音陵枛音古胡反)。

僕􃹻(上蓬木反下黎計反字書云僕伇也說文附著也從隶𥘣聲篆文作􂩾隶音第經文作􂬟俗字也)。

謬忘(上眉宥反顧野王云謬猶僻也方言詐也鄭注云誤也說文狂者之忘言也從言翏聲也)。

三甜(牒兼反廣雅甜甘也說文美也從甘從舌舌知甘者也)。

角勝(上江岳反呂氏春秋云角猶試也顧野王云角力也猶竸爭勝負也說文獸角象形經文中作桷非也下昇證
反)。

割𢧵(上音葛下前節反毛詩傳云𢧵治也鄭箋云𢧵整齊也說文𢧵斷也從戈雀聲經文從𢦏作截誤也)。

衣纈衣(衣依記反次賢結反考聲云繫也謂繫繒而染為文下衣如字)。

鍮石末(上湯侯反埤蒼云鍮石似金也從金)。

捏素(上年結反考聲云按也捻也古今正字從手圼聲圼音同上或從土作㘿)。

豌豆(上烏官反廣雅云豌豆䝀豆也古今正字從豆宛聲也䝀音留)。

骨撾(陟瓜反)。

那誐(魚何反)。

* 觀自在求聞持不忘法(無字音訓)

* 聖迦抳金剛童子求成就經慧琳撰

縛撲(上房玃反下龐駮反字統云手搏也考聲云投於地也古今正字從手菐聲)。

關鍵(乾蹇反鄭眾注周禮云鍵官籥也方言云自關而東陳楚之間謂籥為鍵說文鉉也從金建聲亦作揵經文從
門作闥古文字)。

裸露(上華寡反說文作羸云祖也聲類作倮或作躶本經作裸諸字書竝舊音力果反)。

爍底(上商灼反或作鑠梵語短矛也)。

恐悚(上驅拱反說文恐懼也從心巩聲也亦作𢖶下粟勇反杜注左傳云悚懼也說文作此愯亦懼也從心雙省聲
字書亦作𢥠巩音拱)。

縮眉(上踈陸反韓詩傳云縮𣫍也字書蹙也說文亂也從糸宿聲亦作樎)。

以搭(音荅此作師子爪印以印搭於地也)。

臂髆(補各反說文云髆肩甲也從骨尃聲經本作膊非也)。

傭停(上寵龍反考聲云上下均也說文云均直也從人庸聲經本作𦟛非)。

𡍩裂(恥格反廣雅云坼分也考聲云地裂也說文從土㡿聲也㡿音尺或從手作坼)。

和􂐠(唱遶反埤蒼云𩱈麥也文字典說云煼乾屑麥也從麥酋聲經本從少作􂌞俗用字也𩱈煼並音楚狡反)。

擐身(上關患反春秋傳云擐甲執兵杜預注云擐貫也賈注國語云衣甲也說文貫之急也從手睘聲)。

如杌(吾骨反考聲云杌椊木短出皃也)。

門閫(坤穩反門限也亦作梱)。

顰慼(上音頻正體字也經本作頻誤也下子六反也)。

撚成(上年典反)。

𦝫絛(討刁反考聲云織絲如繩然也說文編絲也從糸攸聲經本作縚弓衣也非經義也)。

佉吒(上羌迦反下迍加反)。

所齧(研結反經從口作囓俗字也)。

􃹼乳(上鈎候反考聲云取牛羊乳也經本作搆非也)。

瓜蔓(上古花反廣雅云龍蹄虎掌羊骹兔頭桂杖狸頭等瓜屬也說文云瓜蓏也象形經作苽非也下音萬)。

霹靂(上匹亦反下音歷經本作礔礰俗字也)。

驅𢷤(上丘于反下賔印反)。

嬈惱(上乃了反)。

* 金剛童子念誦儀軌經慧琳

為拳(倦圓反)。

如牆(匠羊反)。

蠃盃(上盧戈反下鉢梅反)。

直豎(殊乳反顧野王云竪正樅立也說文立也從臤豆聲籀文作豎俗作竪也樅音足容反臤音口千反)。

繳取(上澆了反考聲云繳纏也說文云從糸敫聲也)。

次捧(孚勇反郭璞云兩手持也古今正字從手奉聲也)。

* 聖威德金剛童子陀羅尼經慧琳

钁斵(上俱籰反說文云钁大鉏也從金矍聲也下陟角反孔注尚書云斵削也說文斫屬也從斤􃹽聲籰音王钁反
矍音許縛反􃹽音豆)。

掘去(上羣鬱反考聲云穿也從手亦從土作堀)。

畟方(上初色反古今正字陳設器物整齊之皃也從田從人夂聲夂音雖也)。

插作(楚泠反)。

佛窟(坤骨反)。

馺馺(蘇合反郭璞云馺馺疾皃也說文從馬及聲也)。

小榻(貪臘反考聲云小板牀也經本作㯓非也)。

啄食(上竹角反)。

綫縷(上仙箭反考聲云縷也下力矩反說文綫也並從糸從戔婁皆聲也)。

煙煗光(中奴管反溫也或作􃟖俗作暖此三種加被應相也)。

惡疰(音注)。

痃癖(上音弦俗字也本無正字下匹亦反)。

痔病(上持里反說文痔後病也從疒寺聲也)。

緋綫(上音非字書云緋絳也古今正字從糸非聲)。

編次(上俾綿反)。

* 文殊師利閻曼德迦大明王成就經慧琳

奮迅(上方問反鄭注禮記云奮動也廣雅云振也舒也說文翬也翬猶飛也從奞音雖在田上也下荀閏反尒雅云
迅疾也說文從辵卂聲卂音信)。

縵髁(上滿般反下誇化反說文云髁髀也從骨果聲髀音鼙米反經本作胯俗字也)。

矟印(上雙角反)。

作髻(音計)。

螺角(上魯戈反俗字也正作蠃亦蠡也)。

* 聖閻曼德威怒王立成大神驗念誦法經

纔誦(上音財顧野王云纔猶僅能也古今正字從糸􃶲聲)。

鑄一(上朱樹反說文云鑄銷從金壽聲也)。

矟印(上雙捉反經文作鎙非也)。

兩髀(鼙米反說文云股外也從骨卑聲亦作䯗經從肉作䏶俗字也)。

* 曼殊室利菩薩閻曼德迦忿怒真言儀軌經
慧琳

燒爍(舒灼反)。

月黶(伊琰反說文云中黑也從黑􂓢聲也)。

嗤誚(上齒之反下樵曜反孔注尚書云誚讓也蒼頡篇訶也說文嬈也從言肖聲或作譙)。

盥飾(上官緩反顧野王云凡澡洗物皆曰盥說文澡手也從臼水臨皿臼音匊下詩力反)。

捫持(上音門)。

漬其㲲(上子四反顧野王云漬猶浸也說文漚也從水責聲下音牒埤蒼云㲲毛布也字書作􃹾經本作緤
音先節反非經義)。

暉澹(談濫反考聲云澹飾也說文從水詹聲簷音占)。

木槵(音患考聲云木槵木名也)。

骨粖(音末)。

霈注(上坏貝反考聲云雨多皃也諸字書並作沛云滂沛也下朱戍反水懸下也從水經文從兩作霔俗用字非也)。

夌懱(上力澄反顧野王云夌犯迫也垂也說文越也從夂從􃳔古六字也經文作凌非也下眠㢼反懱輕也已釋前
卷經文作蔑非也)。

踏驀(上談納反俗字也正作蹋下萌伯反)。

躶體(上華寡反亦作倮裸)。

蛆爛(上且余反)。

唼食(上子臘反)。

葧蔞藤(上蒲骨反中魯鈎反下特登反)。

𧎮蝨(上遭老反下詵櫛反說文云齧人󲮉蟲也並從䖵叉卂皆聲也卂音信叉音爪)。

掩襲(上淹儼反下尋立反)。

* 大威怒烏蒭澀摩成就儀軌經

洒漱(上西禮反韓康伯注周易云洒濯也說文滌也從水西聲經文作洗音先演反非也下踈宥反考聲云漱盪也
經文作嗽俗字也)。

舉頞(安葛反)。

車輅(盧故反)。

其掔(𠛠換反鄭注儀禮云掔手後節也或作椀經本作腕非也)。

愛灋(正法字)。

築階(上音竹)。

𨪂火(上音遂亦作鐆杜注左傳云鐩取火者也淮南子云陽鐆見日則煥而為火許叔重注云墜五石之銅精圓以
仰曰則得火考聲云今之火𦫿承之便得火也說文云從金隊聲亦作煫經文作燧俗字也)。

搯其(上口裌反埤蒼云搯抓也古今正字從手舀聲)。

魁膾(上苦迴反下壞外反)。

* 大力金剛經慧琳撰

芙蓉(上音符下音容即荷花也)。

笡步(上且夜反韻英云柱斜也古今正字云逆槍也從竹且聲也)。

覰眄(上蛆慮反廣雅云覰視也顧野王云謂相候視也說文云從目虘聲或為􃹿亦作狙下眠遍反說文云目偏合
也一曰邪視也從目丐聲虘音才何反丐音沔)。

棓印(上龐講反今俗通作棒也)。

俹身(上鵶嫁反字書俹倚也古今正字從人亞聲)。

妙㲲(恬叶反考聲云毛布也亦草花布也經文作􃺀非也)。

洒㕞(上西禮反已釋上文下踈劣反鄭注周禮云㕞清也說文拭也從又持巾在尸下也經文作刷刷刮也亦通用
也)。

婆誐𡕢(中魚迦反下亡犯反梵語也唐云世尊或從金作􂢬也)。

紗縠(上音沙下胡屋反)。

繪山(上迴憒反鄭注語云繪畫也古今正字從糸會聲)。

安鄯那(音善梵語青色礦石眼藥也)。

直𤁢(字書音節𤁢灑也考聲音牋切韻云濺也古今正字從水𢧵聲)。

* 大力金剛求成就經慧琳撰

枯瘁(慈遂反)。

門扂(恬燄反)。

木屧(思叶反說文作屟云履中薦也從履省枼聲亦作􃺁)。

麋鹿(上美悲反方言云麋老也白虎通云射侯射麋者也示遠迷惑人也麋之為言迷也說文鹿屬也從鹿米聲也)。

* 大力金剛成就諸願經慧琳撰

矩方(上俱兩反世本云􃺂作規矩也廣雅云矩方也鄭注考工記云所法者也又人長八尺而大節有三頭也腹也
脛也以三通率之則矩二尺六寸三分寸之二也古今正字法也從矢巨聲亦作榘)。

紺青色(上甘憾反說文云紺深青揚赤色也從糸甘聲也)。

之蘂(而捶反考聲云花心也古今正字作惢云花鬢點之從廾惢聲惢音才髓反)。

苦棟(音練木名也)。

兩廂(想羊反)。

皺眉(上鄒瘦反經云作皺俗字)。

犖礭(上力角下腔角)。

以炒(初絞反亦作𩱈𤌽)。

撚成(上年典反)。

善誘(音酉)。

* 金剛手光明灌頂經中無動尊念誦法
慧琳

𦾨嚕拏(上魚列反中音魯下尼加反梵語也)。

俱湊(倉奏反)。

吞噉(上吐恩反下談覽反)。

旋嵐(覽甘反大猛風也)。

灰燼(徐胤反俗字正作燼也)。

昧鞘(宵曜反刀劍室也亦作韒削)。

現眇(彌小反說文云一目小也從目少少亦聲)。

窨惡(上邑吟反說文云地室者也從穴音聲說文音去聲)。

瘢痕(上伴般反說文云瘢痍也下恨恩反說文云痕瘢也二字並從疒般艮皆聲經文作盤誤也痍音以之反)。

燒焯(章弱反廣雅云焯熱也說文明也從火卓聲)。

妸字(上烏可反)。

* 底哩三昧耶經不動使者念誦法

憾𤚥(上含紺反下謀感反梵語也)。

縛撲(龐邈反經作𢶉音普麥反非經義也)。

牸牛(音字)。

辮髮(上便沔反說文云交也從糸辡聲辡音卞)。

* 聖不動尊使者成就經慧琳

作箄(閉迷反)。

拌之(上盤滿反上聲字也亦通去聲考聲云拌攪也韻詮拌攤相和皃也字統從手半聲經作泮非也)。

邂逅(上諧懈反下侯搆反韓詩傳云邂逅不固之皃也考聲云猶參差也古今正字並從走解后皆聲也)。

麾惡(上毀為反顧野王云以旌旗指眾也淮南子云軍之待麾妄指則亂也杜注左傳麾之招也古今正字從麻從
毛)。

* 佛說毘沙門天王成就經慧琳

于闐(田練反胡語國名也亦山名也)。

衣甲(上衣記反下古狎反鄭注周禮云甲今之鎧也說文云甲東方之孟陽氣萌動也從木載孚甲之象也太一經
云頭冝為甲甲象人頭也經文作鉀非也)。

大蠃(下盧戈反已具釋𩠐緣經作縲非也)。

鋌杖(庭鼎反說文云銅鐵璞也從金廷聲)。

賓鐵(上必頻反經作鑌非也下天結反經作鐵俗字也)。

疥癬(上音界下先剪反說文云癬乾瘍也並從疒介解皆聲經文作㾌非也瘍音羊)。

燒爇(而拙反杜注左傳云爇燒也蒼頡篇云然也說文從火蓻聲蓻音藝)。

嘿然(上音墨顧野王云嘿不言古今正字從口黑聲也)。

* 毘沙門天王經玄應撰

豐饒(上芳風反周易云豊大也鄭注周禮厚也毛詩傳茂也賈逵注國語云盛也說文豆之滿者也從豆象形也今
俗通作豊訛也下遶招反廣雅云饒多也益也謂豊厚也聲類餘也說文飽也從食堯聲經本作澆非也)。

貯積(上猪旅反杜注左傳云貯蓄藏也說文亦積也從貝宁聲宁音除呂反)。

開尃(撫無反孔注尚書尃尃布也說文從寸甫聲經作𢾭通俗字)。

花鬘(音蠻或作鬘)。

金篋(謙叶反說文作篋椷也從匚夾聲從竹者或字也椷音咸匚音方)。

俱胝(音知)。

* 甘露軍荼利菩薩供養念誦成就儀軌經

愍念(上旻殞反何休注公羊云愍痛也廣雅念也說文從心敃聲敃音同上經本作愍亦通)。

撟誑(上嬌小反鄭注周禮云撟稱詐以有為也顧野王云假稱謂之撟說文擅也從手喬聲經本作矯直也非撟誑
義也)。

淋灕(上力金反廣雅云淋漬也說文以水沃也或曰淋淋山下水也從水林聲下里脂反埤蒼云水滲入地也古今
正字從水離聲)。

四跳(徒彫反廣雅云跳上也說文從足兆聲也)。

鈿飾(上田練反考聲云以珍寶裝飾也文字集略云金花也從金田聲下昇力反前已重重具釋訖)。

嬉戲(上喜其反下希記反)。

* 慈氏菩薩陀羅尼求上生經(無字可音)

* 大方廣曼殊室利經觀自在菩薩授記品經

蔑戾車(上眠結反中蓮結反下尺奢反梵語臘師名也)。

拼其(上伯萌反)。

月黶(伊琰反忿怒金剛名也)。

捼掌(上奴禾反)。

紗縠(上音沙下紅屋反已具釋前卷)。

欄檻(上郎安反下銜黯反)。

陛楯(上毗米反下時允反)。

纖利(上息簷反孔注尚書云纖細也說文從糸韱聲案經爪甲纖利合從金作銛)。

右髆(補莫反說文云膊肩甲也從骨專聲經文從月作膊非也音普莫反)。

* 觀世音菩薩授記經慧琳撰

斒斕(上八蠻反韻英云斒斕文駮也說文從辡作辨駮文也古今正字云文瞵也或作􃺃文皃也從文扁聲下力閑
反義釋同上古今正字或從㷠作􃺄􃺄音力辰反扁音邊沔反㷠音力燼反燼音夕胤反)。

煒燁(上韋鬼反毛詩傳云煒色赤色皃也說文煒盛赤也從火韋聲下炎業反說文燁亦盛也從火􃺅聲詩云燁燁
電也經從華作曄隸書字也􃺅音同上)。

芬馥(下馮福反考聲云香皃也從香复聲也)。

* 觀自在菩薩說普賢陀羅尼經(無字音訓)

* 師子莊嚴王菩薩請問經

駢羅(上辮眠反顧野王云駢羅猶羅列也說文從馬并聲辮音便麵反)。

沛然(上普貝反何休注公羊云沛然有餘優饒皃也孟子曰沛然德教溢干四海顧野王謂雨之注濊洪澍也廣雅
大也說文從水市聲或從雨作霈市音同上濊音呼外反澍音之戍反)。

壓身(上烏甲反考聲云鎮也古今正字從土厭聲)。

磔身(上􃺆革反前已具釋經作榤非也)。

蟲螘(上直中反經作䖝音毀今俗用也下冝倚反說文螘蚍蜉也從虫豈聲也)。

* 八大菩薩曼荼羅經

於髁(誇化反正體字也經本作胯俗字也)。

熈怡(上喜其反毛詩傳云熈光明也說文從火熈聲􃫧音移下以之反前已釋訖)。

* 一切如來白毫水生觀自在菩薩真言絰(亦名電光
熾盛可畏形羅剎斯法)

匐面(上朋墨反說文云匐伏也從勹畐聲也)。

吸欱(上歆邑反鄭箋詩云吸猶引也廣雅飲也說文內息也從口及聲亦作歙經本作噏非也下呼蛤反說文云欱
歠也從欠合聲經本作哈通俗字)。

驅擯(賔牝反考聲云弃也經作儐誤也)。

* 摩利支天女經

繳頭(上澆了反考聲云繳纏也說文從糸敫聲韻詮從巾作𢅎亦通也)。

* 大吉祥天女十二契一百八名無垢大乘經

詣世尊所(上倪計反顧野王云詣到也蒼頡篇云至也說文云候至也從言旨聲)。

* 摩利支天經(無字可訓)

* 大吉祥天女十二名號經(無字音訓)

* 救面燃餓鬼陀羅尼神呪經

羸𤸃(上累追反杜注左傳云羸弱也賈逵注國語云病許叔重注淮南子云劣也廣雅極也字書疲也說文𤸃也從
羊𣎆聲下搜宥反古今正字云𤸃癯也從疒􃹄聲癯音具于反􃹄音素口反)。

* 焰口餓鬼經一卷(無可音訓)

* 阿吒婆拘鬼神大將上佛陀羅尼經

禽獸(上渠林反白虎通云禽者鳥獸之総名明為人所禽制也尒雅云二足而羽謂之禽說文𡗱獸之總名也頭象
形從禸今聲禽离兕頭相似也下詩救反尒雅云四足而毛曰獸蒼頡篇𡗱者也說文守備也從犬嘼亦聲經本作狩大
獵也非經義也禸音柔夂反嘼音休又反)。

轢碎(上力的反蒼頡篇云轢𨋁也上林賦云車徒之所轔轢說文車所踐也從車樂聲𨋁音尼展反轔音栗珍反下
蘇會反)。

* 稱讚如來功德神呪經

騷鞞(上蘇竈反)。

敧(真言句梵語譌也合作乞澀二合下敧箄同此)。

箄(妣迷反)。

* 十二佛名神呪挍量功德除障滅罪經

𣱦氳(上憤文反下欝云反考聲云香氣皃也義已具釋金光明最勝王經)。

* 挍量數珠功德經(無字音訓)
數珠功德經(無字音訓)
挍量數珠功德經(無字音訓)
一切經音義卷第四十



一切經音義卷第四十一

翻經沙門慧琳撰

** 大乘理趣六波羅蜜多經序御製

大朴(普剝反俗字也正作樸王弼曰樸真也真猶氣象未分也聲類云凡物未彫刻曰樸說文云木素也從木菐聲
菐音卜也)。

牽𠂠(企堅反廣雅牽挽也連也說文引前也從牛從冖玄聲也冖音癸營反象牛之縻也俗用從手作牽非也)。

喪𠂠(桑葬反鄭注禮記云亡失曰喪說文亾也從哭亾聲俗作􂗵亦作喪皆非也下乎字說文云語之餘聲也從𠔃
􂘒聲􂘒音片蔑反)。

愛惡(上哀代反變體俗字也賈逵注國語云愛親也古今正字云憐念也說文從旡從心作㤅今通作愛旡音既下
烏固反顧野王云惡憎也假借字也說文從心亞聲也俗從西誤)。

寂寥(上情歷反俗字也說文正作𡧯無人聲也從宀從戚省聲也或從言作𧧌下歷彫反說文闕古今正字𡧯寥
音深遠無人聲也從宀翏聲翏從蓼省宀音綿尗音叔從戚省也)。

俟時(事滓反上聲俗字時所用也正從立作竢說文從來作𥏳韻詮云俟待也考聲云侯來者也俗從人作俟亦通)。

紛綸(上芳文反廣雅紛眾多皃也亂也下律迍反易曰綸經理也宋忠注太玄經云綸絡也並形聲字也)。

流液(上流字說文從水從㐬㐬音吐訥反俗去點非也液音亦說文液津也從水從夜聲也)。

淺深(千演反說文不𣸧也從水戔聲也戔音察限反下傷任反考聲𣸧𨗉也說文從水從罙音同上今相傳從罙音
山林反說文𣸧也亦通罙亦云竈突也)。

旭日(凶玉反考聲云旭明也說文云日旦出皃也從日從九下而質反說文太陽精象形字也)。

舛晝(上識陵反毛詩作昇聲類作􃺇日出也下竹救反考聲晝明也說文云日之出入與夜為界也從旦從聿會
意字也)。

一至(音致假借字致亦至也)。

乂蒸(上魚偈反孔注尚書云乂治也考聲乂息也說文芟草也從􂘒從乀相交曰乂􂘒音夭說文云左戾也乀音皮
密反說文右戾也下軄仍反爾雅及小雅蒸君韓詩眾也善也博雅蒸蒸孝也說文從草從灬承聲也灬音必遙反)。

罽賓(上居乂反梵語西國名也或名罽溼彌羅或名箇溼蜜皆古譯訛略也正梵音云羯溼弭羅北印度境也)。

領袖(上力郢反毛詩傳曰領項也莊子領錄也鄭注禮記云理也六韜云衣領也古今正字作袊今通作領從頁令
聲也頁音賢結反下囚雷反俗字也考聲云衣袂端也說文亦同從衣從岫省聲也古今作褒從𥝩從衣亦作褎)。

翼􃺈(上孕軄反孔注尚書云翼輔也毛詩傳云敬也鄭箋詩云助也杜注左傳翼輔也爾雅恭也說文翅也上從羽
異聲也下榮穢反玉弼注易云護也爾雅邊陲也郭璞云營衛守禦在外垂也說文宿衛也從韋從帀從行行列周帀曰
衛今從省作衛也)。

滌慮(亭歷反孔注尚書滌除也說文滌洒也洒音西禮反)。

汲引(上金立反說文引水也從水及聲也以忍反杜注左傳云引導也說文開弓也從弓從〡音曳古文從手作
㧈或作弘也)。

庶憑(下皮氷反集訓云憑託也從心馮聲說文作􃺉又去聲依儿也)。

真筌(七緣反莊子云筌者所以取魚得魚而忘筌顧野王云捕魚竹笱也笱音狗也)。

聊因(𥲿彫反廣雅𦕼苟且也說文耳鳴也從耳丣聲也或作𦗖今俗從夘作聊相承書誤非也丣音酉𥲿音了)。

梗槩(上耕杏反爾雅梗植也廣雅略箴也從木更聲也下哥礙反鄭玄注禮記云平斗斛也𦵮琮注東京賦云梗
槩者不纖密也說文同鄭玄從木既聲或作概箴音針纖音息尖反)。

** 大乘理趣六波羅蜜多經卷第一

迦蘭多迦(薑佉反古譯云迦蘭陀夷或云羯蘭鐸迦並訛也正梵音羯懶䭾迦大竹園名也在王舍城側
輔近南山之陰說此經之處也)。

逮得(唐祭反鄭箋毛詩云逮及也說文從辵隶聲也隶音兊)。

阿僧企耶(輕以反下以遮反梵語數法名也案俱舍論引解脫經云六十數中阿僧企耶第五十二數皆
以十十變名具如論說也)。

依怙(胡古反爾雅怙恃也說文從心古聲)。

沈溺(上池林反毛詩沈沒也說文渴也從冘冘音淫下寧歷反說文從人從水作休人沒水也從水弱聲)。

難解(下諧戒反有音夏者非也)。

整理(征郢反說文齊也從敕正聲也俗從止非也敕音丑力反說文敕字從束從攴攴音普卜反俗從來從力作勑
俗字也)。

無𤡜(伊閻反考聲云飽也樂也足也說文從犬從甘從肉)。

雙足(上朔窓反說文從二佳從又又手也俗從反非也)。

恭敬(上恭字說文從也肅也下古文心字上共聲也俗從尒非也下敬字考聲云敬慎也說文從攴苟苟音己力反)。

羈鎖(上寄冝反王逸注楚辭云以革絡馬頭也釋名檢也所以撿持制之說文從网䩻聲也䩻音同或作羇下蘇果
反考聲鎻錄也廣雅連環也從金𧴲聲也𧴲音同上)。

明星(明字說文從􂔇􂔇音鬼永反從月􂔇象䆫也星者五行之星也言明星者亦非每日常有明星乃是金木火土
及以水星有時近日晨朝而現占候者當知不久日出故諸經中時有明星之語佛因近日之星引此為喻言慈氏菩
薩隣於佛地也舊義云西方候夜觀三明星初觀白星次觀青星後觀赤星甚乖經意妄說也)。

帆主(上音凡考聲云船舶上使風幔也帆主者海導師也從巾凡聲)。

洄澓(上音回經文作古文􃺊字雖是正時所不用尒雅逆流而上曰泝洄郭璞曰旋流者也下音復或作洑亦水之
回旋也說文從水復聲也)。

侵害(戚淫反蒼頡篇侵犯也說文漸也從人從帚從又又手也手持帚若掃之進曰侵今省為侵略也下何大反蒼
頡篇害賊也說文傷也從宀從口言從家中起也丰省聲也經作害俗字也丰音害古字也)。

迦嚕羅(梵語食龍大鳥名也古云迦婁羅亦名金翅鳥或云揭路茶今文書迦嚕羅上下二字不切也正梵
云蘗嚕䋈䋈音儜加反嚕音轉舌呼亦名龍惌)。

吞啗(徒濫反說文食也從口臽聲經文作噉啖並俗字也)。

僂者(力主反杜注左傳云上傴也僂猶背曲也廣雅身曲也說文尫也從人婁省聲或云背僂皆一義也)。

裸者(上華瓦反避俗諱作此呼本音郎果反左傳觀其倮浴顧野王云裸者脫衣露袒也說文從衣作裸字書有從
身作躶玉篇從人作倮三體並通用也)。

堆阜(上都雷反考聲云土之高皃也埤蒼云土聚也說文小阜也從土隹聲也經從十作準非也或作雁古字也
有作塠俗字也下扶有反吳楚音也韻英音云扶武反說文大陸也山無石曰阜古文作𨸏象形字)。

砥掌(𦛒履反杜注左傳云砥平蒼頡篇云磨礪石也說文作底柔石也從厂氐聲厂音罕)。

隘陿(上鵶介反廣雅隘迫也亦陿也王逸注楚辭險阸傾危也或作阸說文作􃺋又􃺌並古字也今從省作隘阸並
正也下咸甲反顧野王云迫隘也不廣大也說文隘也從阜匧聲經從犬作狹非也)。

廛里(直連反集訓云城市內空地也考聲云市內一畝羊為一冡市邸舍也居處也從土𠪩聲)。

開豁(下歡栝反廣雅豁空也大也說文作𧯆通谷也從谷害聲也上開字正體作開說文從开俗用從井訛也开音
牽)。

穢惡(下鳥固反)。

荊棘(兢億反考聲酸棗也說文從並朿朿音剌朿木𦬆也古文象形作甫)。

塵坋(上音陳說文云鹿行揚土也從鹿從土會意字也下盆問反考聲塵猥也說文坌塵也從土分聲也)。

拘枳羅(上音俱下𦄋以反梵語鳥名也此鳥性好榮茂不栖止於枯樹)。

犛牛(音茅出西南夷及西戎亦名長髦牛也前寶積音義中已具釋也)。

犎牛(音封山海經云南方野牛也集注尒雅云今交趾所獻亟相牛是也郭注尒雅云領上𣞺胅起如駝鞍之一邊
出合浦縣今語訛俗謂之峯牛是也𣞺音電胅音田頡反形聲字)。

焚爇(上輔文反說文燒田也下耎拙反杜注左傳云爇燒也蒼頡篇云火然也從火蓻聲)。

戲論(希義反尒雅戲謔也廣雅邪也考聲弄也詩傳逸豫也說文從戈䖒聲也䖒音熈䖒字從豆戈音古禾反省從
虛從戈作戱非也戈音與軄反謔音香約反)。

熊羆(上許窮反毛詩惟熊惟羆說文獸也似豕山居冬蟄䑛足掌其掌似人名掌曰蹯蹯音煩下羆音悲尒雅羆似
熊而黃白色郭璞曰似熊而大頭長脚高猛憨多力能拔樹木也)。

虎豹(上呼古反說文獸君也從虍虍音呼虎足似人足故下從人象形字也下包皃反說文似虎團文黑花而小於
虎從豸從包省聲豸音雉也)。

豺狼(上牀皆反山獸也尒雅云豺狗足也說文狼屬也從豸才聲經文從犬作𢦖非也案豺有二類常群行山谷不
相離大曰豺郎小曰豺奴小者先行共獵麞鹿煞己守之而不敢食以待豺郎其豺郎後至先食飽己然後豺奴啖其殘
肉故禮記月令云季秋之月霜降之日豺祭獸即其事也下洛當反說文云狼似犬銳頭白額猛獸也從犬良聲)。

野干(或云射干射音夜司馬彪及郭璞並云野干能緣木廣志云巢於危巖高木故知非野狐也淮南名曰麻狐禪
經又云見一野狐又見野干故知二別野狐大於野干也)。

狐兔(上音胡說文妖獸也鬼所乘而有三德其色中和小前大後死則首丘從犬從爪省聲也下土固反說文獸也
前􂻨象踞後點象其尾也兔頭與􂻨頭同故從􂻨省也)。

蚖蛇(上五官反下社遮反枹朴子曰蛇類甚多唯蚖蛇中人㝡急可以刀割其所螫處肉弃於地肉自沸似火
炙須臾焦盡人得活矣不割必死玄中記云蚖虵身長三四尺有四足形如守宮尋脊有針􃺍如刀甚毒惡中人不逾半
日則死山海經云皮可以飾刀劒與鮫魚皮相似但鹿細異耳也)。

蝮蠍(上芳伏反尒雅蝮虺愽三寸首大如擘郭璞注云如人擘指史記云蝮螫手則斷手惡毒虵也下軒謁
反四方通語也字從虫歇聲也經從曷非也說文云毒蟲也尾上拳有毒刺篆字象形玉篇蠆音圻介反變體字也俗名
𧔣􃚹見通俗文上𧔣音他割反下􃚹音郎割反㪅有異名不錄)。

􃷴鼈(鞭滅反說文水介蟲也從黽敝聲也經從魚作鱉俗字也黽音猛敝音毗袂反)。

黿鼉(上音元說文大鱉也大者如車輪小者如盤有神力能制水族魅人而食之下唐多反山海經云江水　鼉郭
璞注云似蝪𧋍有鱗大者長文小者四五尺尾如刀生卵大如鵝卵皮繄厚可以為鼓故毛詩有鼉鼓說文水介蟲也從
黽𠹈聲𠹈音那案黿鼉二字從黽俗用下從龜者非也)。

鳳凰(上馮諷反下音皇前寶積經及般若經音義已具釋說文神鳥也仁瑞也從鳥從皇並從几几亦聲也)。

鴛鴦(上威園反下鳥郎反又於良反水鳥也毛詩傳匹鳥也鄭箋云言其止則為偶飛則為雙不相離也天性也)。

面皺(側瘦反考聲云皮聚也集訓韻略字苑並云靣皺也說文玉篇字林字統文字音義古今正字桂苑等並闕文
無此字從皮芻聲俗詖訛芻音楚俱反)。

傴僂(上於禹反下力禹反通俗文云曲脊為之傴僂說文傴僂二字竝從人形聲字經從身作軁非也)。

蘇莫遮冐(下毛報反。說文云小兒及變夷頭衣也。從目曰聲曰音與上同文字集略從巾作帽亦同。蘇莫
遮西戎胡語也。正云䬃麿遮。此戲本出西龜茲國至今由有此曲。此國渾脫大靣撥頭之類也。或作獸靣或象鬼神假
作種種靣具形狀。或以泥水霑灑行人。或持羂索搭鈎捉人為戲。每年七月初公行此戲。七日乃停。土俗相傳云常以此
法攘厭駈趁羅剎惡鬼食啗人民之災也)。

能治(直之反考聲治理也本水名故從水台聲也)。

不楝(姦眼反文字集略揀擇也從手東聲也說文作東分別簡之也從八從束八象八方經文作簡非本字也)。

披𧩯(上普䴢反左傳披分也廣雅張也形聲字下蘇固反正體字也考聲陳說理也說文告也從言㡿聲也或作
諊㡿音尺說文從广广音儼從屰屰亦聲經文作𠨭非也屰音逆也)。

那羅延(梵語欲界天名此天多力身緣金色八臂金翅鳥王手持鬪輪及種種器仗每與阿脩羅王戰爭也)。

擒獲(及今反考聲捉也或單作禽見蜀都賦從手禽聲說文作鈘持也從攴金聲)。

瀑河(蒲冒反考聲猝雨也說文疾雨水又云􃳰霣也從水從曰從出從廾音拱從丰丰音淊猝音䓗訥反霣音云敏
反)。

循環(隨遵反廣雅循從也說文行也從彳彳音丑尺反盾聲也盾音順經從人非也或作巡亦通下滑關反
鄭眾注周禮云環旋也廣雅環圓也何注公羊傳逵也說文肉好若一謂之環從玉睘聲)。

翳眼(伊計反考聲瞖蔽也盍也文字集略目障也從目殹聲也或從羽作翳亦通也)。

穀𥢶(上公屋反粟麥之棇名也尒雅穀祿也說文續也從禾𣪊聲也下苦外反字統云粗康也從禾會聲)。

滌除(庭力反前序中已具釋)。

月蝕(時織反李淳風云月虧於天魚腦滅於泉月豈為羸有突而毀其體乎但陰陽之氣遞相感應耳曆經云凡月
蝕暗虛之氣掩之故見𧇊也易日月盈則蝕說文從虫食聲也)。

皎日(經了反日月明白也說文從白交聲經從日誤也下而質反)。

素怛纜(下藍啗反梵語也唐云契經古譯或云修多羅皆梵音訛轉也即十二分教文一名也)。

研覈(上霓堅反說文研磨也從石幵聲或從手作􃺎古字也下行革反韻詮考求也聲類窮也說文實也考事得其
實也從西𨈡聲幵音􃺏賢反西音呀賈反)。

醍醐(上音提下音胡醍醐者酥中之膏至清者名曰醍醐能治眾病形聲字也)。

迦多衍那(上薑佉反梵語阿羅漢名也迦多姓也衍那字也舊云迦旃延或云珊地迦皆訛也)。

暗冥(上阿紺反說文云日無光也或作闇下莫瓶反孔注尚書云冥夜也考聲幽暗也說文幽也從月六日數十六
日而月始虧幽暗也從昗冖聲也冖音覓經從具作冥非也)。

懈墮(上革賣反考聲懈怠也賈注國語云懈倦也俗音嫁者非也前後經文懈字悉同此音下徒臥反說文不敬也
從土隋聲春秋傳曰執玉者墮也)。

船橃(順專反船舟也方言云自關而西謂舟為船下煩韈反縛竹浮於水上謂之橃廣雅從舟作𦪑說文從木發聲
經從竹作筏俗字也諸字書並無此字)。

磧中(青歷反廣雅磧瀨也水淺石見也案磧者邊塞沙石之地無水乏草木絕人境處也說文水渚有石也從石責
聲也)。

霈然(滂貝反文字集略云霈大雨也形聲字說文門)。

洪澍(上胡籠反孔注尚書洪大也下主樹反說文云時雨所澍生万物也從水尌聲)。

勉勵(上音免說文勉亦勵也強也從力免聲也下力滯反說文勉力也從力厲聲)。

罪愆(上摧猥反廣雅罪誅也說文犯法也古文作􃺐秦始皇以􃺐字似皇字故改從冈從非下丘焉反孔注尚書
云愆過也古作平衛宏作愆􃳠並古字也時不行用也)。

毫氂(上胡高反下力馳反案九章筭經云凡度之始初於忽為絲十絲為毫十毫為𣯛說文毫𣯛二字並從毛毫從
豪省𣯛從𣺶省皆形聲字也今經作毫𣀗不明字義誤也)。

不擾(而沼反孔注尚書擾亂也說文煩也從手夒聲也夒音奴高反前音義從手從憂言相𦍎􂏟省不識字)。

摩抆(聞粉反廣雅云拭也或作􃺑古字也)。

輕懱(眠鼈反說文輕傷也從心蔑聲前音義從竹作篾竹皮也又從手作􃡣藥名也非經義也)。

􂡻辱(力澄反杜注左傳陵侮也今經文從阜作陵丘陵字也或作淩水名亦非也)。

空壙(廓潢反考聲空也壙原野遠皃從土經從日非也)。

** 六波羅蜜多經卷第二

釋提桓因(忉利天王三十三天主即帝釋天王)。

影透(下偷搆反俗用字也說文正體作􃲥)。

牆壁(上匠羊反說文云牆垣也蔽也從􃯟爿聲也經從土作墻俗字也下并覓反說文從广作癖形聲字經從土俗
字也)。

消除(小焦反說文消盡也從水肖聲又肖字從小從肉經從金作銷鑠金也非經義)。

俱胝(梵語西方數法名也當此國百萬之數也)。

芬𪐒(下芳伏反𪏰氣􃷜皃說)。

交絡(上交字說文云交合也互也象交形經文從糸作絞縊也上聲字甚乖經義下音洛說文及山海經皆云
遶也縊音伊弃反)。

迦遮隣底迦(上下迦字音薑佉反底音丁以反瑞鳥名也身有𦶇毛非常輕䎡績以為衣轉輪
聖王方御此服彼國即今見有此鳥之類毛麤不如轉輪聖王得者)。

柔耎(下而兖反說文從而從大經有從車作軟諸字書並無此字也)。

偏袒(下壇懶反考聲袒露也去上衣露上肩也左傳鄭伯肉袒牽羊是也說文從衣旦聲懶音來旱反)。

不瞚(水閏反莊周云終日視而不瞚說文云開闔目數搖也從目寅聲也或作瞬俗字也古作􃺒經從目從旬作眴
音舜非也不成字案說文眴旬並音縣眴視皃譯經者音舜殊不曉字之本源道聽而途說錯用也)。

戰慄(下隣一反考聲懼也尒雅憂慼也說文從心票聲也)。

罣礙(上胡瓦反說文網礙也從𠕀從卦省聲也下五盖反儗止也)。

跏趺(上音加下音夫結跏趺坐也)。

關塞(上古頑反鄭注周禮云關者界上之門也說文以木橫持門戶謂之關從門𢇇聲𢇇音同上)。

收稅(水芮反輕賦𣫍春秋宣十二年初稅畝杜預曰公田之法十稅其一關津亦尒稅𣫍民商以供用從禾兌聲也
收字從􃫞􃫞音經由反)。

踊躍(上容腫反杜注左傳踊躍跳也公羊傳上也進也說文從足甬聲經作踴俗字也下羊灼反廣雅跳也尒
雅迅也說文從足翟聲翟音宅)。

嗢鉢羅花(上烏骨反古譯云優鉢羅細葉青蓮花也經文作華非也此字無花音譯經者錯用不識字也)。

鉢特摩花(梵語依古譯不切也正梵音鉢納摩即是紅蓮花之上者)。

拘牟頭花(亦依古譯虜質不妙正梵音云矩母那赤色蓮花也)。

奔茶利花(茶字不切合書䋈字䋈音奴雅反白蓮花也鮮白光潤猶如白玉也)。

䋈羅花(此即天妙花也具眾雜色香氣遠聞人間全無也)。

交暎(英敬反考聲云暎暉也隱也韻英云傍照也從日英聲也或作映古字也有從央作映非也音烏浪反非經義
也)。

蓊鬱(上屋孔反下熅律反漢書司馬相如云蓊鬱草木盛皃滋長皃也)。

次音真言經上用字與梵音乖僻不切當惠琳
再譯諸真言一遍今編入陀羅尼卷中略指用
字不當處後學者於梵文上勘取方驗知之。

訶罵(上郝哥反考聲訶毀也說文怒也經文作呵俗字也下麻霸反考聲以惡言相辱也罵詈也從𠕀馬聲古文或
作傌也)。

魑魅(上勑知反下眉秘反說文云老物之精也山海經云魅之為物人身黑首考聲云鬼神為恠或作鬽魎古字也)。

魍魎(上武往反下力掌反考聲云魍魎水神也亦是邪鬽鬼也淮南子云魍魎狀如小兒赤黑色赤爪長耳美髮或
作𧈿蜽亦通國語云水恠妖鬼也或作􃮂􃮕亦同)。

負債(上扶武反顧野王云背恩忘德曰負說文恃也從人守貝有所恃也又云受貸不償故人下從貝為負下責賣
反考聲云債負也負他財寶也從人責聲)。

償畢(上音甞考聲云償與也還債也從人賞聲)。

惜軀(上音昔經作𢡽蜼正古字也下羌于反)。

忩遽(下渠御反賈注國語云遽疾也顧野王云急也考聲速也杜注左傳畏懼也從辵豦聲也豦音渠也辵音丑
略反言走遶之說者村巷之談也)。

粗自(上徂古反集訓云約略也從米從祖省聲也)。

勿強(渠亮反)。

摩竭(摩竭者梵語也海中大魚吞啗一切諸水族類及吞船舶者是也)。

蛟龍(上加爻反郭注山海經云蛟似虵而四脚小頭細頸卯生子如一二斛甖大者十數圍能吞人淮南子曰一淵
不兩蛟龍丈龍屬也䰿魚滿三千六百則蛟來為之長也)。

憐愍(上禮顛反郭注尒訓云哀愍也下音旻殞反何注公羊愍傷也廣雅愍愛也說文愍痛也從心敃聲也敃
字從支民聲敃音上同)。

賑恤(上真刃反郭注尒雅賑富有也下思律反鄭注周禮賑恤憂貧也顧野王賑救乏也說文從心血聲也或作
卹也)。

恣其(咨四反說文云恣縱心也從心次聲也)。

懈倦(上革賣反下權院反懶墯也)。

僃受(上皮秘反考聲備防也說文慎也從人葡聲葡字從丱從勹從用經文非備非也丱音關患反)。

心胏(心主南方火赤色而有辨辨音白慢反主舌象形字也下妃吠反金之精也白色如花蓋主鼻說文從肉𠂔聲
𠂔音子經文從市誤也)。

膓胃(上除良反白虎通云有大膓小膓釋名云腹內暢氣之府也從肉從􃭚省聲下音胃或作𦝩俗字也白虎通
云脾之府也色黑說文穀府也從肉象形字)。

肝膽(上音干白虎通云肝者木之精也象木形而有葉青色主目故肝實熱則目赤暗說文從肉干聲下答敢反白
虎通云膽主仁是以仁者必有勇膽若有病則精神不守說文從肉詹聲也)。

脾腎(上步彌反白虎通云土之精也象土色黃說文從肉卑聲下音慎白虎通云水精也色主陰其形偶其神志其
候耳故腎虛則耳聾形聲字)。

吞噉(談濫反俗字也正作𠷭前音義作啗亦俗字也)。

易見(音異下文云易逢准此音)。

** 六波羅蜜多經卷第三

左脇(許業反說文肚兩旁肋也從肉脇聲劦音叶從三力經文從三刀作𦚰非也)。

㲲花(音𤗊西國草花絮也如此國柳絮葪花絮蒲花絮相類細耎綿)。

餘燼(夕盡反俗字也考聲火灺也灺音夕夜反說文火之餘不正從火聿省聲也俗從盡作燼)。

糞穢(上分問反俗字也說文作􃺓糞弃除掃也韻英糞亦穢也或作􃺔􃺕經從土作𡐢不成字也下威衛反)。

觜銛(下爕尖反銛猶利也)。

啄噉(上音豕廣雅啄嚙也說文鳥喰也從口豕聲豕丑緣反經從彖作喙吁穢反非也下唐濫反)。

髓惱(上雖觜反說文骨中脂也下那倒反說文頭中髓也從匕􃫻聲􃫻音同上經中有作腦或作腦𦠊並非也)。

煻煨(上音唐下烏回反)。

漉出(音祿濾漉)。

鉆銸(上儉嚴反說文鑯鋷夾取物也從金占聲經文從甘作鉗項上鐵枷非此用下黏輙反說文銸亦鈷也攝也從
金耴聲耴音同上經從三耳作鑷車下䥫纂非本字二字並錯用也)。

洋銅(上音楊洋洋水流皃也)。

攀上(怕班反古文從反說文攀引也從手樊聲古文作非故云反拱)。

望得(武方反)。

復劈(片亦反說文以力破物謂之劈從力辟聲經從力非也)。

隨挂(下古賣反又音公畫反韻英云懸也經文加卜作掛俗用非也)。

鐵囊(奴即反考聲云有底袋也說文從􃺖省􃮃聲也􃮃音搦耕反􃺖音混也)。

鐵棓(龐鶴反上聲字也許叔重注淮南子云大杖也經從奉作棒俗字也非正也)。

椎打(直追反說文擊也經從追作槌非也音墜蠶箔柱也經文非此義盖是筆授者寡聞不識字也打字從扌)。

𡍩裂(丑革反集訓云裂也從土㡿聲也㡿音尺經從石作磔非也)。

鋸解(上居御反下皆買反)。

鐵臼(上天結反說文黑金也從金𢧜聲也𢧜音田戾反經文多從截俗字也下求有反說文云古者掘地為臼
其從穿木石作之中點象米下盡象臼有底經作臼非也臼音弓六反象二手也)。

紫礦(􃫛猛反謂是食蘇方木葉蟲糞并樹皮煎鍊而作之汁赤如蘇方汁染胡燕支滓為紫礦火燒如蜜蠟其􃫩膩
亦堪為膠膠黏寶鈿作五天紫礦與此有別乃取波羅奢樹皮并懶枝熟擣煎煑押取汁將染皮㲲甚赤鮮明滓為紫礦
勝前說者亦名甄叔迦樹膠音交滓音緇史反懶音奴鈍反黏音尼廉反)。

焚燎(聊弔反說文放火也形聲字也)。

鎔流(上音容說文鑄金法也)。

滴如(上丁力反說文云水滴注也從水適省聲或作𤁷經從帝作渧俗用誤)。

相拶(贊辢反集訓云拶逼也考聲云非也從手𣧄聲也𣧄音扌辣反辢音蘭怛反)。

三股(下音古䥫杈左右枝也書曰君為元首臣作股肱左右輔也經從金作鈷釜名也非此義錯用也)。

鐵杈(榮加反考聲云岐木也鐵杈象木杈為之)。

偃仆(上央蹇反廣雅偃仰也說文僵也從人匽聲匽音同上下朋北反或作踣考聲云前倒也覆靣也說文傾頓也
形聲字也)。

而絣(伯萠反集訓云振黑繩也字書作𨖾經從手作拼音普萠反拼酥酪字錯用也)。

斸斫(冡緣反考聲斸掘也钁斸也說文斸斫也從斤屬聲下章若反說文斬斫也)。

溼木(失入反說文幽溼也從水一覆土而有水故濕也經作濕非也濕音他匝反水名也在東武陽非溼潤字也筆
授人不知有正體字也)。

韁􃺗(上音薑下音秘顧野王云制馭車馬勒也說文韁形聲字巒字從絲從𨊥𨊥音衛會意字)。

鞭橽(上必綿反說文馬策也下他葛反鄭注周禮云抶也抶猶打擊也見左傳抶音耻栗反說文撻從手達聲也)。

穹廬(上羗隆反下力除反案穹廬者大黑氈帳也經言鬼頭大形如氈帳)。

髮下(上音被髮被垂下也從髟皮聲髟音必遙反)。

膝踝(上辛逸反俗用字說文脛頭骨節也正體作膝從卩桼聲卪音節下華瓦反聲類云足外附骨也形聲字也)。

鉞斧(上袁厥反古者君及大將執之以威眾以黃金飾之謂之黃鉞說文大斧從戊戊聲蒼頡篇從金作鉞篆文
本作戊戊音厥也)。

槍矟(上七羊反蒼頡篇木兩頭銳也說文拒也下雙捉反說文長矛也今人謂之戟矟從矛肖聲或作槊俗字也)。

撾打(􃺘瓜反考聲云檛擊也馬策也說文作𥬸捶也從竹朵聲朵音都果反打音德冷反廣雅擊也埤蒼棓也
從手丁聲也)。

雲翳(伊計反郭注尒雅云翳奄也考聲蔽也說文花盖也從羽殹聲殹音同上也)。

爍身(傷灼反賈注國語爍銷也或從金作鑠古今正字從火作爍也)。

氷山(悲矝反玉篇水凝結也說文作仌冰凍也象水凝之形經作冰俗字也)。

魚蚌(魚字說文從刀象形字也下蒲講反尒雅蚌含漿郭注云厥也考聲蛤類也說文從虫丰聲也或作蜯俗字也
丰音夆也)。

蝦蟇(上音遐下麥巴反考聲云水蟲)。

室獸摩羅(梵語魚名也舊經律中或作失收摩羅梵音訛轉耳譯云煞子魚也善見律云鰐魚名也形如
象長二丈餘有四足似鼉齒極利所有畜𡃣麞鹿入水齧腰即斷廣州土地有之)。

蚰蜒(上音由下音延集訓云蚰蜒毒虫也一名入耳形似蜈蚣而小青黑色尒雅一名螾蜒音也並形聲字也螾
音引也)。

蟣蝨(上居擬反韻英云蝨卵也夘魯管反下所⺄反說文嚙人蟲也從卂從䖵俗作虱非也卂音信䖵音昆也)。

𧎮等(藏老反說文嚙人跳蟲子也從䖵􃺙聲􃺙莊狡反)。

螟蛉(上覓瓶反下歷丁反陸機毛詩虫魚䟽云乘小青虫也似步屈色青而細小或作草中今蜾蠃所負之為子
者是也蜾蠃土蜂也一名蠮螉上蜾音果下蠃音魯果反蠮音煙結反螉音烏公反許慎云細腰蜂也取桑上虫負於
土中或於書卷中或筆筒中七日而化為子故俗語云咒曰象我象我郭璞注方言云蠮螉小細腰蜂也)。

蟊螣(上莫候反下騰德反皆蝗蟲類也毛詩傳曰食根曰蟊食葉曰􃰃或作𧈩說文作𧎢官吏𠧒􃲕則生
𧈩皆形聲字也)。

阜螽(上音負下音終許慎云阜螽蝗蟲類也在草中色青白不食苗從䖵冬聲也)。

蛺蝶(上兼葉反下恬頰反蛺􃺚蟲名也一名胡􃺚莊周所夢者是也說文從虫皆形聲字也)。

𧏙蜋(上佉良反下音良尒雅𧋓蜣蜣蜋也郭璞注云黑甲蟲也常啖糞土者也)。

蠅蝱(上孕蒸反下麥彭反鄭箋毛詩蠅之為蟲污白為黑方言陳楚秦晉之間謂之蠅東齊謂之羊聲訛轉也郭璞
曰江東人呼羊聲似蠅也)。

得餐(倉丹反考聲云餐吞也噉也或從水作飡俗字也說文從𣦼食聲𣦼音殘也)。

𩧐𩢵(上湯洛反下唐何反考聲云胡畜名也山海經云背有肉鞌力負千斤曰行三百里能知水泉所在經文作駱
􂑌駱音洛俗用)。

尪羸(上烏光反考聲尪跛也杜注左傳云瘠病也說文曲脛也從大象徧曲一脚王聲也經從兀誤也古文作
尪桂苑珠叢病瘦弱讀之尪下力追反賈注國語云羸病也杜預左傳羸弱也說文羸瘦也從羊從𣎆力戈反)。

償他(尚良反還債也)。

㓟剝(上音皮下拜邈反)。

裸形(上力果反前文已具釋俗音華瓦反)。

霜穫(黃郭反詩云十月穫稻也說文刈穀也從禾蒦聲蒦聲音同上)。

暑𦔐(下隕氛反毛詩傳除草曰𦔐說文除苗間穢草也不從禾從耒員聲或作芸耒音魯會反)。

皴劈(上七遵反埤蒼云皴皵也考聲云凍裂也從皮夋聲也夋說文音七旬反皵音七略反下劈音匹亦反廣雅
劈裂也說文劈破也從刀辟聲古文作􃺛)。

乞匃(下垓㝵反說文云人亡財物則行𠧒𠣏從人從亾不從包也)。

怯懼(上欠業反說文從犬作㹤畏劣也犬多畏故從犬去聲從心作怯下瞿羽反左傳畏也廣雅憂也說文恐從心
瞿聲)。

猜嫌(上綵來反杜注左傳猜疑也廣雅懼也字書妄也方言恨也從犬青聲也下俠兼反說文疑也從女兼聲)。

邀名(伊遙反或作徼考聲徼求也要也字書云遮也說文抄也從辵敫聲敫音同上)。

𦑺𦏸(上初師反下雉知反皆正字體也經作差池俗用非正言𦑺𦏸者由邂逅也並從羽形聲字也)。

鞭撻(上必綿反考聲云擊也下他怛反集訓云打也從手達聲)。

􂡻辱(上力矝反前經第一卷已具釋訖)。

捺落迦(上奴割反梵語地獄之棇名也)。

􂡻蔑(眠鼈反輕㑥也陵字經從阜也或從冰者皆非本字從力為正)。

詭詐(上俱葦反廣雅詭隨也惡也考聲詐也欺也變惡也從言危聲)。

為筏(音伐俗字也字書中無此字正體從木發聲也)。

萎顇(上委為反下情遂反考聲云瘦弱也)。

瞤動(蕤倫反說文云無故目動曰瞷經從旬作眴本音詢非經義也)。

𠶺噎(甖綆反考聲云氣塞也韻詮云噎也下煙結反毛詩傳云憂不能息也說文食在喉不下也𠶺噎者悲嘆之
嗚噎也)。

寶為(祥養反獸名似江猪色白經言寶為者帝釋所乘聖象也其名善住具如起世因本經及立世阿毗曇論
廣說也)。

人冑(上皆械反考聲介甲也繫也助也從人象形也下籌宥反左傳云􃹱鍪也考聲鎧也從曰從由省聲日音莫保
反)。

波利質多樹(梵語忉利天中花樹名也俱舍論中圓生樹也)。

沃焦海(上音屋。俗字也。正作𣵽。考聲云𣵽潤也臨也。說文溉灌也。從水天聲也。經言沃焦者山名也。郭氏玄
中記云天下之強者東海之沃焦焉方三百里海水灌之隨盡故水東流而不盈也。異物志曰豫章建城有石色黃白而
理踈以水灌之便熱如鼎其上炊之以熟。見有驗矣。立世阿毗曇論云。復次於中有何因緣大海中水大熱燋竭諸比丘
劫初轉時。阿那毗羅大風取徙六日宮殿城郭􂡶置於彼大海水下安置其大海水皆悉消盡不曾盈汎猶彼六日天
子宮殿熱故也。山海經亦云。陽谷扶葉有十日所浴九在下枝一在上枝是也)。

曼陀吉尼池(梵語大龍象王浴池名也淮起世經及立世阿毗曇論等皆說此池在此贍部洲大雪山
北有此池是善住象王之所俗處今經意云是諸天浴池若尒即合在忉利天上彼天若有即是名同彼天若無即是
錯譯未詳孰是㪅勘梵本為一為異也)。

弓弰(所交反埤蒼云弓兩端未也考聲弰者弓兩頭也形聲字也)。

為牀(狀莊反經作床非也)。

降澍(朱樹反前經第一卷己具釋經從雨作霔非也後文霔字准此應知)。

五穀(公木反五穀者黍稷麻麥菽廣說如禮記疏錦帶前書云一梁二稷三麻四麥五豆是為五穀也)。

孤惸(上古胡反考聲云孤獨說文無父孤從子從瓜省聲也下葵勞反考聲孤單也文字典說云無兄弟曰惸或
從𠔃作􃷮說文正作􃺜從平從營省或從人作􃺝義訓並同也)。

鰥寡(上寡頑反禮記云老而無妻曰鱞尚書云有鱞在下為舜年而無室也從魚從􃺞音踏下寡音關瓦反考聲云
獨也寡謂婦人無夫之稱也下從分)。

劬勞(上具愚反考聲勤也亦勞也從力句聲下老刀反周禮事切曰勞賈注國語勞疲也尒雅勤也說文劇也從力
從𤇾省熒從焱冖癸營反)。

椎胷(上長縲反從木下勗恭反胷膺也椎胷者痛割毀形之儀也從包省形聲字)。

囹圄(上歷丁反下魚舉反周時獄名也亦形聲字)。

鈇鉞(上甫于反又音斧禮記諸侯賜斧鉞然後得煞鄭玄注云得其器乃敢其事說文鈇剉也從金夫聲下袁厥反
已具前釋雀豹古今正云諸侯得賜黃鉞者許斬持節將說文從金戊聲戊音同上)。

不耐(乃岱反考聲忍也玉篇能也字典云有罪能忍而不髡也說文云罪不髡從寸逐而或作耏也)。

貶黜(上筆奄反何注公羊傳貶損也褒善而貶惡也說文亦損也從貝乏聲古文作𦥤從寸從臼巢覆之也寸人手
也下勅律反范寗集解黜退也柱也杜注左傳黜放也賈注國語癈也說文貶下也從黑出聲褒音補毛反)。

迫愶(迸陌反顧野王云迫猶逼也蒼頡篇云近也廣雅陿也又急也說文從辵白聲下杴業反賈注國語云協劫也
顧野王云威力相恐協也文字典說云嚇也從心脋聲經作脋亦通也杴音香嚴反)。

蠱道(上音野鄭注周禮云蠱毒蠱也說文腹中蠱能痛害人也從蟲從四又音古或云蠱毒也)。

令瞽(上力呈反下姑五反鄭注周禮云無目謂之矇有目謂之曰瞽說文云目但有眣如鼓皮曰瞽從目鼓聲)。

犬喪(乘葬反經作􂜱非也)。

癩病(來代反韻英云癩惡疾博雅云風病也或作㾢說文作癘經文作癩俗用字也)。

險峻(脇撿反賈注國語云險危也方言高也說文從阜僉聲經作嶮非也下荀俊反孔注尚書云峻高也說文從山
夋聲亦作陖)。

三鈷(下音古正作股經作鉆錯用也)。

護魔法(梵語唐云火祭祀法為饗祭賢聖之物火中焚燎如祭四郊五岳等)。

終已(下音以)。

常翹(祇遙反廣雅云翹舉也尒雅危也說文從羽堯聲)。

撥取(羊沫反廣雅撥除也鄭注周禮云撥拂也說文從手發聲)。

燖去(上祥簷反考聲云燂煑也以湯沃毛令脫也說文從火覃聲經作燖俗字也正作􃺟古作􃺠)。

鐶釧(滑閞反愽雅云指鐶也文字典說小母指鐶也從金睘省聲下川眷反東宮舊事云太子納妃有金契釧一雙
文字典說云臂環也從金川聲)。

騣髦(子東反蔡邕獨斷云騣項上毛也古今典說云馬駿也從馬㚇聲下音毛㚇音同上)。

鉆磔(儉淹反說文云鉆䥫鋷也從金占聲䥫音天結反鋷音女輙反經作鉗䥫枷也經非此義下陟革反博雅云磔
廣雅云張也又開也說文從桀石聲也)。

在𨫼(五号反韻略云𨫼作餅燒器也尒雅釜鼎之類是也說文從金敖聲)。

剜眼(椀莞反埤蒼云剜􃚅也考聲云剜曲刻也說文從刃夗聲也經作剜非也􃚅音恚緣反)。

刵耳(而志反孔注尚書云刵截耳也廣雅截也說文斷耳也從刀耳聲)。

劓鼻(亘器反孔注尚書云劓截鼻也廣雅截也說文作㓷􃺡也從刀鼻聲)。

毃骨(上巧交反杜注左傳敲擊也說文從殳高聲)。

􃵭􃺢(殿年反鄭注周禮云畋亦獵也或作𤝗說文畋平田也從支田聲亦作田)。

魚捕(上語居反經作漁非也下蒲暮反顧野王云捕猶逐也說文取也從手甫聲)。

罘䋄(附無反鄭注禮記云罘獸罟也韻英云罝也說文免罟也從冈不聲罟音古罝音濟耶反下無倣反亦作冈)。

矰繳(上則登反鄭注周禮云結繳於矢為之矰考工記云矰矢弓所用也又云矢羽名矰說文從矢曾聲經作繒誤
也下章若反廣雅云繳纏也說文云生絲縷也從糸敫聲或作𦅾)。

麞鹿(上掌陽反鄭注考工記云齊人謂麇為麞說文從鹿章聲麇音君下盧篤反說文鹿獸也)。

販鬻(上發万反鄭注禮記云朝買夕賣曰販說文買賤賣貴也從貝反聲下以六反鄭注周禮鬻賣也顧野王云賣
物也說文從𩰲音格毓聲經從米俗用略也)。

𧗳􃺣(上玄絹反下正賣字說文衒行且賣也從行言聲亦作衒)。

斯愆(下羗連反孔注尚書愆過也韻詮云罪也說文從心衍聲亦作愆也)。

** 六波羅蜜多經卷第四

乳哺(下蒲暮反許叔重注淮南子云口中嚼食與之似鳥與兒食曰晡說文從口甫聲經文從食作餔米糊也又逋
布二音非此義)。

󲱋嘁(上毗𥦎反下子六反文字集略云󲱋者嘁眉也顧野王云憂愁思慮不樂皃也古作顰亦作𧭹嘁字亦作蹙經
文作􃺤非也)。

谿澗(啟溪反尒雅曰水注川也說文云川瀆無所通者從谷奚聲亦作溪下間晏反毛詩傳曰山來水曰澗說文
從水間聲亦作𡼏又作𧯑)。

汎漲(芳梵反王逸注楚辭云汎淹也說文淨也從水凡聲下張兩反上聲字也郭璞江賦云漲水大皃也說文從水
張聲也)。

噏取(上歆急反顧野王云噏氣息入也說文云內息也從口翕聲亦作吸歆音許金反)。

藏間(上昨浪反下字平聲)。

憩此(上鄉例反毛詩云憩息也亦作愒說文從息舌聲也)。

倉廩(上錯藏反說文云倉穀藏也謂倉黃取而盛之故曰倉下力錦反鄭注周禮云藏米曰廩說文云穀所收入
宗廟粢盛倉黃朕廩而取之故謂之廩說文作㐭從入從回象屋中有戶牖者形也)。

謇訥(上居偃反方言云謇吃也言吃甚也說文從言從蹇省聲也下奴骨反包咸注論語云訥遲鈍也說文
云難言也從言內聲)。

輦輿(上力展反杜注左傳云駕人曰輦說文人軛車也又從㚘而引車也㚘音伴下余恕反說文云車輿也從車
具聲經作轝非也􃭲音余)。

耳璫(下音當釋名云穿耳施珠曰璫埤蒼云耳飾也說文從玉當聲)。

商賈(上書陽反鄭注考工記云𧶜販買也客行販曰𧶜說文從貝從商省也經作商非也下姑五反杜注左傳云賈
賣也鄭注周禮云居賣曰賈說文從貝西聲假借字也)。

俳優(敗埋反愽雅云俳亦優也說文戲也從人非聲下於尤反顧野王云優者樂人所為戲笑以自怡悅也杜注左
傳亦調戲也蒼頡篇云樂也說文從人憂聲)。

剎帝利婆羅門(利帝利者梵語彼國王種也福智勝者眾舉為王婆羅門亦梵語唐云淨行
精持潔志學四圍陀愽識多聞為王者師傅高道不仕彼國人民多認此族為祖也)。

鄔波尸殺曇分(上烏古反梵語數法之名言其極也亦如花嚴經中阿僧祇品云不可說不可
說轉之類是也舊解云鄔波云少尸殺曇云近分言是隣虛之塵將比其一未)。

窣堵波(上蘇骨反下都古反梵語塼塔名也唐云高勝方墳也古云蘇偷婆或云塔婆皆不正也即碎身舍
利甎㙮今俗語或云浮圖)。

黠慧(閑八反方言云黠亦慧也趙魏之間謂慧為黠說文從黑吉聲下畦桂反方言慧明也說文從心彗聲慧
音㘝歲反)。

涸池(胡各反賈注國語涸竭也廣雅盡也說文渴也從水固聲)。

赧而(拏揀反方言云𧹞愧也說文靣慙赤也從赤及聲及音展俗用從皮誤也)。

瑩飾(上縈廻反愽雅云瑩亦飾也廣雅摩也謂摩飾使光明也說文從玉從營省聲亦作鎣下昇織反說文飾刷也
從帀飤聲也飤音寺)。

瘡疣(上楚霜反禮記云頭有瘡則沐說文作創創傷也古文作刃象刀入形經文作瘡俗用字也下有求反蒼頡篇
云疣病也又小曰疣大曰贅也古今正字從疒尤聲亦作𤴨贅音㽵芮反)。

** 六波羅蜜多經卷第五

夢寐(下彌臂反毛詩云𥧌寢也說文從未寢省聲也)。

覺寤(上江岳反又音教愽雅覺知也下五故反毛詩云寤亦覺也說文從寢省吾聲)。

𡝩媚(殀驕反考聲云婦人巧作姿態也亦笑也詩云桃之𡝩𡝩女子莊皃也說文從女芺聲經作妖俗字也芺音同
上也下麋秘反韓詩云媚美也蒼頡篇好也說文愛也從女眉聲麋音眉)。

􃺥穽(上咸鑒反考聲云𨺂穴也王逸注楚辭𨺂沒也說文隨也從阜留聲亦單作函音同下情性反鄭注周禮云穿
地為深坑捕禽獸也說文從穴井聲亦作阱或作􃺦汬皆古字也)。

游泳(酉幽反顧野王云游浮於水上而進也鄭注周禮云僃沉溺也說文從水斿聲下榮命反毛詩云潛行水中為
泳郭注尒雅云水底行也說文同毛詩從水永聲)。

撲皆(上普卜反顧野王撲猶打捶也廣雅擊也說文從手菐聲菐音卜)。

旋嵐(下臘南反梵語也劫灾之時大猛風也)。

戝贖(下時燭反尚書云金作贖刑孔注云出金贖罪也說文𧵍也從貝賣聲𧵍音母后反賣音融六反從貝􃺧聲
埛古文六字)。

談謔(上徒南反顧野王云談言論也說文從言炎聲也下香虐反尒雅云謔浪笑敖戲謔也說文亦戲也從言虐
聲也)。

羸劣(上力追反說文羸瘦也從羊𣎆聲下力輟反說文劣弱也從力從少會意字也𣎆音祿臥反亦平聲)。

枯槁(上苦姑反說文枯亦槁也從木古聲下苦老反考聲云槁乾也說文作槀木枯也從木高聲亦作𣩅)。

炳著(上兵皿反說文云炳明也從火丙聲)。

癰瘡(紆熱反莊子云瘭疽疥癰司馬彪云浮熱為瘭不通為癰說文腫也從疒雝聲雝音同上下測㽵反前己具
釋瘭音匹遙反疽音七余反疥音介)。

廝下(上息資反何注公羊傳云廝賤人也廣雅命使者也說文從广斯聲亦作㒋也)。

** 六波羅蜜多經卷第六

頒告(上八蠻反俗字也正作𠔯考聲云𠔯賦事也或作班漢書作辨今時所不用相傳借頒為班字鄭注禮記頒分
布也若據說文頒音􃙉文反大頭也鬢也非經義)。

梯隥(體奚反賈注國語云梯階也說文亦同從木弟聲下登鄧反愽雅云隥履依而上之也說文從阜登聲)。

畫師(上胡卦反尒雅云畫圓物形也經作畫俗字也說文作畫從聿從田從一正體字也又音獲今不取也)。

螘出(冝倚反尒雅云大者曰蚍蜉小者蟻說文亦同尒雅從䖝豈聲經作蟻或作􃳸並俗字也)。

瞚息(上式閏反莊子云終日視而目不瞚說文開闔目數搖也從目寅聲亦作瞬經作眴非也)。

捐棄(上悅玄反考聲云捐棄也說文闕此字俗用作捐從手下輕異反說文棄捐也從廾推枼而棄之從云云逆
子也倒書子字會意字云音土骨反葉音鉢案反廾音拱推音土雷反或作弃古字也)。

剌剌腳(上音次下音青亦反經文作㓨俗字也)。

革𩌦(上耕額反說文革獸皮也下所綺反考聲云履之不攝跟名為革𩌦也說文鞮屬也從革徙聲經從尸作屣或
作䩥並俗字也鞮皮履也)。

治罸(上直知反下煩襪反孔注尚書云罸罪責也說文罪之小者也從刀從詈會意字或從寸俗字也)。

媿恧(歸位反杜注左傳魏慙也愽雅耻也說文從女鬼聲或作愧亦通也下女六反尒雅云心媿為恧說文亦慙也
從心而聲)。

瞻蔔(上章閻反下朋北反梵語西國花名也或云瞻愽迦)。

􃺨輪(上疾奚反說文云膍𪗌也從肉齊聲亦作䐡􃺩經作齊誤也膍音婢迷反下律迍反說文云有輻曰輪無輻曰
輪從車侖聲侖音同上)。

** 六波羅蜜多經卷第七

勇銳(下悅慧反杜注左傳銳精也孟子疾也其進銳者其退速也顧野王云銳鈷也說文從金兌聲)。

寙憜(上俞主反史記云寙亦懶憜也尒雅勞也郭璞云勞苦者多憜寙也言懶人不能自起如爪瓠繫在地不
能起立故寙字從二瓜喻懶人在室中不出故說文從宀會意字也宀音綿下徒臥反考聲云憜懶也說文從心隋聲亦
作惰)。

耕墾(古衡反蒼頡篇云耕亦墾田也山海經云后稷之孫叔均始作耕郭注云始用牛犂也說文從耒井聲或作
畊古字也下康佷反蒼頡篇云墾亦耕也廣雅理也說文從土貇聲佷音痕本反)。

擐精(上音患杜注左傳云擐甲執兵是也說文穿貫衣甲也從手睘聲)。

途跣(上度都反毛詩云途道也亦泥也說文從辵余聲下先典反尚書云若跣不視地厥足用傷說文足􂍨地也從
足先聲)。

沙鹵(上所加反蒼頡篇云沙碎石也說文水散石也從水從少水少則砂見會意字也作砂俗字亦通或作涎
古字也從水從止下盧古反杜注左傳𠧸确薄之地也說文西方鹹地也确音苦角反)。

頗胝迦寶(梵語古譯或云頗𪏭或云頗𦙁皆訛轉也正梵音云颯破㮹迦形如水精光瑩精妙於水精有
紅碧紫白四色差別㮹音知里反)。

肉髻(上鷄藝反說文從髟吉聲髟音必遙反觀佛三昧經云如來頂上肉髻團圓當中涌起猶如合拳在佛頭上)。

南贍部洲(前音義第一己具釋此大地之捴名也四回一大鹹海圍遶故名為洲北廣南陿其形三角其
後三洲亦准此說贍音常焰反)。

頰車(上蒹葉反顧野王云鼻旁目下耳前曰頰也說文從頁夾聲)。

西牛貨洲(在須彌山西面形如半月亦在醎海中彼洲市買刖牛貨易故名牛貨)。

東勝身洲(在妙高山東面其形圓如滿月亦在醎海之中於四洲中此洲人身形殊勝故名身勝洲也)。

北拘盧洲(梵語此云高勝亦在大醎海中其形正方定壽千歲無中夭者常受快樂次於諸天故言高勝
也)。

畟方(上初色反正畟四面齊等也)。

竦慄(上相勇反杜注左傳云悚懼也考聲云心不安也驚也毛詩不戁不悚百祿是捴說文從立從束欶也自甲束
也恐也下隣吉反郭注爾雅云慄憂戚也孔注尚書危懼也古今正字從心栗聲戁音女簡反)。

賙給(上之由反毛詩傳云賙救也鄭箋云權救其急也說文從貝周聲下金立反顧野王云給猶供也賈注國語給
及也足也僃也說文相供足也從糸合聲也)。

懶憜(上蘭亶反說文懶懈怠也從女賴聲下憜字也已見前釋訖)。

** 六波羅蜜多經第八卷

慣習(關患反杜注左傳慣習也說文作遺亦習也從辵貫聲經有作串俗字也)。

如瞖(於計反韻略云瞖目障也考聲云目中瞖也文字典說從目殹聲殹音同上也)。

躁動(早到反賈注國語云躁擾也鄭注論語不安靜也考聲云性急也顧野王云躁亦動也說文從足喿聲經作躁
非也喿音蘇到反)。

犛牛(昴包反山海經云潘侯之山有獸狀如牛而四節生毛名曰犛牛郭璞注云牛背膝及胡尾皆有長毛也說
文西南夷長髦牛也從牛􃺪聲􃺪音力之反胡臆前項下也)。

扣擊(苦苟反孔注論語云扣亦擊也廣雅持也從手口聲亦作叩下經歷反顧野王云擊打捶也鄭注考工記云拂
也說文打支也從手𣪠聲音同上)。

作鐆(隨醉反左傳云夙駕出鐆杜注云取火具也淮南陽鐆見日則熯而為火也熯音然善反說文從金隊聲也
隊音遂經文作燧或作𤎩皆俗字也)。

蟒蛇(上莫牓反尒雅蟒蛇王郭璞注曰蛇之大者故曰蟒蛇說文從䖝莽聲莽字說文從犬𦬇聲𦬇音同上從重廾
經文下從卉俗字誤也下射遮反毛詩惟虺惟蛇周易蛇豸屬也考聲云毒蟲也說文從虫它聲它音徒河反經文作虵
俗字也)。

墋毒(上楚錦反案經意喻貪欲損害有情善業如大毒藥執者食者必當喪命故言墋毒墋猶甚也極毒惡也不可
救也說文從土參聲參字從彡或從石作磣借用也並從參經文下從小作㕘俗字謬也)。

緊池果(上經引反梵語也西國大毒藥名也此果端正人見生愛愚夫執之觸著即死故喻墋毒也)。

刀挑(下體遙反聲類挑抉也抉音恚悅反字書抉剜也挑也從手兆聲抉亦從手)。

無𤡜足(伊閻反案經云無𤡜足貪求不息如犬甘肉無𤡜足也說文從肉從犬也)。

𧄼瞢(上音𦫀考聲云瞢𧄼臥初起皃也下墨崩反鄭注周禮云目無精光不明也杜預注左傳云悶也)。

溼生(上深入反周易溼浸也說文從水從𢆶土一覆之而有溼經作濕非也)。

薜茘多(上􃺫𨳮反下犂帝反梵語餓鬼之捴稱也)。

鳩畔吒(亦梵語鬼名也面如冬苽陰囊最大長時於自􃱜上擔行身亦腥臭)。

陿劣(上咸甲反顧野王云陿迫隘不廣大也字林陿隘也說文從阜從夾從匚經作狹錯用乃是犬馬狹習字)。

麁獷(上倉胡反說文小篆從三鹿也下古猛反廣雅獷強也說文云犬獷惡不可附也從犬廣聲)。

麁歰(下色立反說文云澀不滑也字從四止二止倒書二止正書經從三止非也)。

捫摸(上沒奔反毛詩注云捫持也聲類亦摸也說文從手門聲下忙愽反方言摸𢱢摩挲也說文從手莫聲
經文下從手作摹譯經者錯用此音謀非此用也)。

濤波(道勞反淮南子云濤潮水涌起遷者為濤說文從水壽聲也)。

** 六波羅蜜多經卷第九

重擔(上直用反下躭濫反前文數處己釋訖)。

憾恨(上含紺反孔注論語憾亦恨也說文從心感聲下胡艮反蒼頡篇云恨怨也)。

暎蔽(於敬反潘安仁石榴賦云暎照也經文作映音鳥浪反非此義也下𤰞袂反史記云蔽障也說文從草
敝聲敝音毗袂反)。

婀婀(此響梵字上阿字上聲短下阿字去聲長)。

低屈(帝泥反蒼頡篇云低俛也愽雅垂也說文從人氐聲經作𢗝俗字也氐音同上)。

火煖(奴管反俗字也賈注國語煖溫也正作煗經作𤏙非也說文從火從䎡)。

飤猛(詞字反聲類飤哺也說文糧也)。

飈火(必遙反郭注尒雅云暴風從下而上也說文扶搖風也從風焱聲經從二火非也焱音同上)。

** 六波羅蜜多經卷第十

微末底(梵語外道名也此梵志是大菩薩示現為外道)。

拇指(上謨譜反韻英云拇手足大指也)。

菡𧂄(上含感反下潭感反毛詩注云未開者曰芙蓉已開者曰菡𧂄經文作菡蓞脫略俗字也)。

撮磨(上纂活蒼活二反廣雅云撮持也應􃺬注漢書亦三指撮也禮記孔子云今大地一撮土之多是也
此言水之聚沫浮幻虛脆不可撮持而磨也說文從手最聲下莫何反)。

芭蕉(上􃳋麻反下子消反王逸注楚辝云香草名也生交阯葉如蓆煮可紡績也亦不堅之草也所以經文指以為
喻也文字典說二字並從草巴焦皆聲也)。

絡掖衣(上郎各反次音亦正合從肉作腋又音征石反絡腋衣者一切有部律中名僧脚崎唐云掩腋衣本
製此衣恐污汙三衣先以此衣掩右腋交絡於左肩上然後披著三衣四分律中錯用為覆髆者誤行之久矣不可改也)。

制底(梵語也古釋或名支提或曰招提)。

稼穡(上加暇反下所側反馬注論語云樹五穀曰稼鄭玄注周禮云謂之稼者有似嫁女相生也鄭箋詩云𣫍
稅日穡毛詩傳云種曰稼𣫍曰穡說文稼禾之秀實一云稼家事也一云在野曰稼也穀可收也二字並從禾家嗇皆
聲嗇音同上也)。
一切經音義卷第四十一



一切經音義卷第四十二

翻經沙門慧琳撰

  
  * 
音大威德陀羅尼經二十卷
大法炬陀羅尼經二十卷
十八會瑜伽指歸一卷
瑜伽護摩一卷
分別三十七尊一卷
一字頂輪瑜伽一卷
法花念誦瑜伽一卷
千手眼瑜伽二卷
蓮花部三十七尊一卷
五祕密瑜伽一卷
十七尊義釋一卷
金剛王法一卷
金剛愛法一卷
多羅瑜伽一卷
虛空藏瑜伽一卷
如意輪瑜岐一卷
大佛頂經十卷
方等陀羅尼四卷
七佛所說神呪四卷
大吉義呪二卷
如來藏經二卷
右二十一經七十七卷同此卷音。

* 大威德陀羅尼經第一卷玄應

䁋眼(又作𥍉同失涉反通俗文一目貶曰䁋貶音莊狹反)。

睗眼(式亦反說文目疾視也)。

眇眼(亾沼反說文一目小也釋名目匡陷曰眇眇小也)。

矘眼(他莾反字林目無精直視也亦失志貌也)。

𥈾眼(一決反說文目深也)。

睽眼(苦𢹂反廣蒼目少精也說文目不相聽也)。

睒眼(式􃪙反弋􃪙反說文暫視也)。

睉眼(子戈似戈二反字林目小也)。

睍睴(下殄反下胡本公困二反說文睍目出皃也睴大出目也謂人目大而突出曰睴)。

眣眼(徒結反字書目出也經文作垤非經義)。

眅多(匹姧匹諫普板三反說文眼多白也)。

繚戾(力鳥反下力計反不正也謂糺繚也經文作瞭力調反脂膫也膫非此義)。

疑莿(且漬反方言凡草木剌人關西謂云剌也)。

懸臃(又作𦡚同於􃺭反喉中肉也釋名云膺擁也謂氣至擁塞也經文作甕非也)。

** 第二卷

羶臭(說文羴或作羶同失然反羊臭也)。

惇直(古文敦同都屯反說文惇厚方言惇信也亦撲也)。

** 第三卷

洲潬(徒亶反爾雅潬沙出水謂水內沙堆也經文作埏音延埏道也非字體)。

那唏(呼兄反)。

婆莆(方禹反)。

訢婆(虛斤反)。

** 第四卷

恐嚇(呼嫁反距人曰嚇亦言恐赫或言恐猲皆一義)。

** 第五卷

𠕋地(楚責反)。

黟荼(一奚反)。

虱䶩(所⺄反下竹皆反)。

** 第六卷(先不音)

** 第七卷

勃嘍(力口反)。

毱豆留(渠掬反經文作毬非體也)。

嘔多(烏後反)。

阿履那(此云中山羊正言曷利拏總言麞鹿等名也)。

麼迦咤(莫可反此云獼猴)。

跋詫(勑嫁反)。

羅斃(蒲計反)。

利鈇(方于反莝刃也亦云橫斧說文鈇莝斫也公羊傳云不忍加之鈇質是也)。

嚘嘍(於求反)。

囉咤(竹嫁反)。

娑俞(以朱反)。

匕嘶(卑以反下斯奚反)。

** 第八卷

指麾(字詁今作撝同欻皮反手指曰麾謂旌旗指麾眾也因以名焉)。

黝羅(於糺一吊二反從頻婆羅至黝羅破此數名也)。

** 第九第十(已上二卷並無音訓)

** 第十一卷

狗齩(又作䶧同五狡反中國音也又下狡反淮南音也說文齩齧也經文作骹苦交反脛膝骨也骹非此用也)。

毛𣮧(布莾反謂毛布也字林𦋺之方文者曰𣮧通俗文織毛曰𦋺邪文曰𣮧經文作𣯟非也)。

那娜(乃可反)。

歧蹬(音登)。

娑喃(女咸反)。

蜱犁(父犁反)。

􂧍羅(莫孤反)。

** 第十二卷

閹人(於儉反說文閹竪宮中閹昬閉門者也周禮閹十人鄭玄云閹精氣閉藏者今謂之宦人也主閉戶門故曰閹)。

覢電(又作睒同式􃪙反說文暫見也經文作閃窺頭也)。

** 第十三卷

􃺮戶(且餘反通俗文肉中虫謂之􃺮經文作蛆非也)。

羅毦(人志反廣雅㲥毦𦋺也織毛曰𦋺也㲥音唐)。

** 第十四卷

婆啉(力南反依字啉聒也譙也)。

呞食(又作䶗齡二形同勑之式之二反爾雅牛曰䶗謂食已復吐出也)。

** 第十五卷

趂逐(丑刃反謂相追趂也關西以逐物為趂也)。

謇吃(居展反下居乞反通俗文言不通利謂之謇吃重言也)。

** 第十六卷

評論(皮柄反字書評訂也訂平議也訂音唐頂反)。

鐵㭰(作𠲿又作觜同子累反方言㭰鳥啄也)。

鵂侯(許牛反鵂鶹也亦名訓侯晝伏夜出也)。

從窠(又作萪同苦和反小爾雅云鷄雉所乳謂之窠也)。

** 第十七卷

為捍(又作杆同胡且反說文杆止也蔽也衛也經文作翰高飛也長也翰非此用)。

垂胡(又作頡𠴱二形同戶孤反說文牛𩓱垂下也經文作壺非體)。

** 第十八(先不音)

** 第十九卷

斤𣃆(居勤反說文斤斫也斤钁也下古文𣃂同竹角反說文𣃆斫也經文作釿魚斤反釿㓵也)。

鞴囊(埤蒼作韛東觀漢記作排王弼注書作㰆同皮拜反所以冶家用吹火令熾者也)。

而蹶(巨月居月二反說文蹶僵也廣雅僵臥也)。

** 第二十卷(先不音)

* 法炬陀羅尼經第一卷玄應

甝婆(乎甘反)。

致嬭(奴解反)。

笳吹(或作葭同古遐反今樂中有笳簫卷笳葉吹之也)。

** 第二卷

阿蘭拏(女加反或云阿蘭若或言阿練若皆梵言輕重耳此云空寂亦云閑𡧯亦無諍也)。

善馭(今作御同魚據反駕馭也謂指麾使馬也)。

鑪鍋(字體化􃺯又作􃺰同古和反方言秦地土釜)。

翱翔(五高反迴飛也飛而不動曰翔也)。

埻的(之允之閏二反通俗文射堋曰埻埻中木曰的無垛徒果反射堋也經文作埵丁果反埵累也埵非此義堋音
朋字)。

僮隸(力計反隸奴也隸賤也伇也僕隸也字從米􃙓聲􃙓字從又從崇􃙓音之絹反)。

挾持(胡頰反爾雅云挾藏也方言挾護也)。

** 第三卷

寥廓(或作廖同力彫反埤蒼𡧯寥無人也廣雅寥㴱也經文作遼非體也)。

停憩(又作愒蒼頡篇作𢟪同墟例反爾雅憩息也)。

磧中(且歷反廣雅磧瀨也說文水渚有石曰磧)。

暴曬(蒲卜反下所解反說文暴晞乾也字從曰)。

** 第四卷

羇縶(又作馽同猪立反詩傳曰縶絆也亦拘縶)。

坈穽(古文阱汬二形同才性反說文陷也蒼頡篇穽謂掘地為坈張禽獸者)。

呵叱(蚩逸反叱亦呵也方言云呵怒也陳謂之呵)。

** 第五卷

阿犁邪(此譯云出苦者亦言聖者)。

船櫂(又作棹同馳挍反釋名在旁撥水日櫂也)。

帆挽(又作颿𩗋二形同扶嚴扶泛二反釋名云船隨風張幔曰帆謂施船頭風吹以進也)。

餱糧(胡鈎反說文餱乾食也經文從米作糇非正體也)。

為棍(古本反棍轉也謂箜篌上轉繩也)。

** 第六卷

鞞羅尸(補迷反或作閉尸此譯云肉團也)。

猖狂(齒楊反謂變易性情也亦狂騃也猲狂妄行是)。

掩襲(古文㦻褶一形同辭立反左傳凡師輕曰襲注云掩其不備也又云夜戰曰襲也)。

** 第七第八(先不音)

** 第九卷

舉措(且故反蒼頡篇措置也又安也亦施也)。

嘶聲(又作誓同先奚反埤蒼聲散也亦悲聲)。

** 第十卷

菅針(賈顏反爾雅云茅屬也白花一名野菅也)。

貪惏(字書或作啉今亦作婪同力南反惏亦貪也楚辭眾皆競進而食惏王逸曰愛財曰貪愛食曰惏也)。

桎梏(之逸反下古木反在手曰桎在足曰梏)。

苛暴(賀多胡可二反說文苛尤劇也亦煩擾也尅急也)。

** 第十一第十二第十三(先不音)

** 第十四卷

偉壯(埤蒼作瑋同于鬼反說文偉奇也)。

𥎞棓(干亂反下又作棒同蒲項反)。

** 第十五第十六(先不音)

** 第十七卷

儕類(士皆反字林儕等也儕猶輩類)。

鵂鶹(許牛反下力周反字書鵂鶹鈎􂰾也廣雅鵂鶹鳩鵄也亦恠鳥也關西名訓侯山東名訓狐纂文云夜則拾人
爪也)。

甫此(方父反釋名甫始也)。

田疇(直流反蒼頡篇田種禾稼也疇耕地名)。

** 第十八卷

芟剉(所巖反下千臥反即芟刈草也芟除也剉猶斫也)。

** 第十九(先不音)

** 第二十卷

黿虯(魚袁反下渠周反黿大龜也廣雅有角曰虯)。

坻彌(三蒼音低又諸律中皆作迷謂大身魚也其類有四種此則第四種最小者也互相吞食也)。

祁寒(渠夷反尚書冬祁寒小民亦惟怨咨孔安國曰祁大也冬大寒民猶怨)。

多嘔(又作歐同於口反歐亦吐也釋名云嘔傴也將有所吐脊曲傴也)。

* 金剛頂瑜伽經十八會指歸一卷慧琳

幖幟(上必遙反廣雅云幖幡也說文幖亦幟也從巾票聲票音同上下昌志反韻詮云幟旗也以表物集訓云幟亦
幡也從巾戠聲戠音織)。

摩醯𩠐羅(醯音馨奚反梵語上界天王名也唐云大自在即色究竟天主住色界之最上頂)。

嚩囉呬天(呬音馨異反梵語地下諸天名也此天人身豕𩠐四譬有大神力常居地下亦地神之類也)。

拏吉尼(上儜遐反梵語也亦諸女天名此女天有大神力能成世間種種諸願)。

分劑(上扶問反下齊曳反亦時用字也古人只借齊字作去聲)。

* 瑜伽護摩經一卷

軍茶(梵語唐云火爐也其鑪形狀而有多種方圓三角金剛杵蓮花等形所用各別)。

持鍬(七消反俗字也亦作鍫正作鐰古文作􃺱蒼頡篇作喿皆古字今廢不行爾雅鍫謂之鍤方言云趙魏之間謂
臿為鍫顏氏證俗音云今江南人呼為鏵鍫巴蜀之間謂鍫為鍤考聲云如今之杴施刃於頭者也說文云臿頭金也今
江東人呼鍫為鍫音片蔑反此皆方言別異也從金秋聲)。

漱口(搜救反考聲云以水盥盪口也從水欶聲欶音朔盥音官緩反)。

捻檀(念頰反字從手念聲也下音壇手指密名也)。

攪水(交咬反考聲云攪動也說文亂也從手覺聲或作捁從手告也)。

蹲踞(上音存下居御反狐存坐)。

屈蔞草(上軍律反下力句反似白茅而蔓生俗呼為長命草)。

斟一杓(上章林反說文云斟酌也從斗甚聲下常弱反文字典說云有抦木器也考聲云今之杯杓也說文
作勺今承從木作杓時用字)。

* 金剛頂瑜伽分別聖位修證法門序

警覺(上京影反孔注尚書云警戒也亦覺也古今正字從言敬聲)。

鎖械(上蘇果反字書云連􃺲也說文從金𧴲聲經作鎻俗字也下諧戒反廣雅云械桎也古今正字從木戒聲)。

能羸(力追反賈逵注國語云羸病也杜注左傳云弱也許叔重云劣也字書疲也說文痰也從羊𣎆聲)。

階級(金立反顧野王云級階之等數也說文從糸及聲)。

* 瑜伽一字佛頂輪王安怛袒那法經一卷

安怛袒那(祖音壇爛反梵語也唐言潛隱即是隱形良謂彼國邪正雜信異道間居更相是非顯已破彼
佛以神力故說斯要欲令修瑜伽者隨意自在無礙速成若起垢心邪惡處無礙速成驗故釋此疑)。

繒磬(上情蠅反說文帛之輕者惣名也古文從辛作𦀓音訓與上同下輕徑反鄭注考工記云以石為樂器擊之如
鍾磬聲也說文云樂石也象懸虞之狀攴擊之也石磬古文從巠作􃺳)。

瑜歧(上庾珠反下音祇梵語也唐云相應也瑜伽亦同此釋)。

* 成就妙法蓮花經王瑜伽觀智儀軌經一卷

親稟(彼錦反孔注尚書云稟受也說文云從㐭從禾㐭音力錦反)。

却窴(佃年反廣雅云窴塞也說文從穴真聲經作填俗字)。

欠􃺴(咸黯反顧野王云𨺂猶墜入也下也廣雅􃺵也說文從𨸏函聲函音同上)。

墊下(上丁念反方言云墊下也聲類溼也說文亦下也從土執聲經作墊俗字也)。

搓合(土錯何反義已具釋無量壽經卷中經本作縒非)。

濅𣿙(上精任反顧野王云𡫏沈溺也亦潰也說文從水𡩠聲亦作𣹰經作浸俗字也)。

􃸯壇(上百萠反說文􃸯撣也從手􃺶聲亦作抨字詁云古作䍬􃺷揮音但丹反)。

窣覩波(上孫骨反下都魯反梵語也此曰方墳)。

𢯪開(上恥革反考聲云􃺸開也裂也古今正聲作捇從手赤聲亦作辟也)。

為鞘(音笑刀釰室也亦作鞘)。

匊物(上弓六反毛詩云滿手曰匊韓詩云四指曰匊說文在手曰匊從勹米會意字也經作掬義同勹音包)。

炳現(上兵皿反說文炳明也從火丙聲)。

縈繞(上瑩營反毛詩云縈旋也說文牧韏也從糸從熒省聲下而沼反說文繞纏也從糸堯聲)。

拍(烹百反古今正字云拍拊也從手白聲)。

* 金剛頂瑜伽千手千眼觀自在菩薩修行儀軌

法(古文法字)。

庳牀(上皮美反鄭注周禮云庳猶短也顧野王云庳猶卑也說文從广卑聲广音儼下正體床字)。

屈柱(誅縷反考聲云柱拒也古今正字從木主聲經本從足作跓非)。

烔然(上動東反埤蒼云烔烔然熱也古今正字義同從火同聲)。

雨澍(音注已具釋音義第二十三卷中)。

閼伽(上安葛反亦作遏梵語也是盛香水杯器)。

煗煙光(上奴管反考聲云煗溫也說文從火䎡聲亦作暖煖􃧔義並同)。

* 金剛頂瑜伽蓮花部心念誦法

戶樞(下昌求反郭璞云門戶扉樞也韓康伯云樞機制動之主也廣雅樞本也戶扇轉處也說文從木區聲也)。

左笪(且夜反埤蒼云笡逆插槍也案此結立印屈右膝而身臨右膝上邪展左脚項頭向左曲身而立也古今正字
從竹且聲也)。

上𦠍(我各反前一字佛頂輪王經中已釋訖)。

擘開(上絣麥反廣雅云擘分也說文撝也從手辟聲)。

搊擲(上簉鄒反考聲以手指鈎也經作掐俗字)。

聯鎖(上輂鱣反聲類云聯不絕也說文連也從耳耳連於頰從絲絲連不絕也下蘇果反)。

撼手(上含感反廣雅云撼動也說文搖也從手感聲)。

* 金剛頂瑜伽金剛薩埵五祕密修行念誦儀軌
經

於𨀗(𧧳化反蒼頡篇云兩股間也考聲云髀上骨也正從果從骨作髁有從肉作胯俗字)。

相跓(誅矩反俗字也合作柱)。

貧􃺹(逵位反毛詩傳云匱􃺺也鄭注禮記云􃺹之也說文從匚䝿聲也)。

* 般若波羅蜜多理趨經大樂不空三昧真實金
剛薩埵菩薩等一十七大曼茶羅義述(無字音)

* 金剛王菩薩祕密念誦儀軌經

捻取(上念􃺻反聲類云捻抯也古今正字從手念聲)。

繽紛(上匹賓反下孚文反廣雅云繽繽眾也紛紛亂也王逸注楚辭云繽紛盛皃也說文二字竝從糸賓分聲)。

挽弓(上音晚古今正字云挽引也從手免聲或作輓義同)。

* 金剛愛瑜伽法一卷(無字可音)

* 金剛頂經多羅菩薩念誦法

相拄(知矩反經作跓非也)。

吽字(胷喉中聲如虎怒或如牛吼聲)。

怛囉(二合)。

吒(此二梵字想布二目中)。

三掣(下闡折反考聲云頓拽也)。

延縮(所六反韓詩云縮𣫍也賈逵注國語云縮盡也退也)。

唵砧(此二梵字布於二頭指面上)。

咄弄(二合多羅菩薩種子字)。

* 大虛空藏菩薩念誦法

瞿摩夷(梵語即牛糞也所以存梵語者避嫌疑也取以香水調用塗地應法教)。

* 觀自在菩薩如意輪瑜歧法經

躶黑(亦作倮音華跨反正音盧果反顧野王云倮脫衣露袒也說文作裸義同從衣果聲)。

弱(慈洛反借音也)。

稱𤜁(莫敢反響梵音)。

瑩如(上縈瞑反正從金作鎣經從玉俗字也)。

* 大佛頂經第一卷慧琳撰

楞嚴(上勒登反字書正作棱從木夌聲也今經本作楞字俗用久也夌音陵)。

腥臊(上昔丁反下掃刀反說文豕豪臭也二字並從肉星喿皆聲也喿音蘇到反)。

交搆(鈎候反考聲云搆成也葢也結架也交也從木􃺼聲經作遘與義乖也􃺽音同上)。

欲研(齧堅反說文研應也從石并聲音牽也)。

戶牖(由久反說文云穿壁以木為交䆫也譚長以為甫上日也非戶也牖所以見日也從片從戶甫聲也)。

開豁(歡括反廣雅云豁空也字書大也說文從谷害聲亦與奯同)。

遠矚(之欲反經作矚通俗字也)。

竅穴(上啟𠮧反鄭注禮記云竅孔也說文空也從穴敫聲)。

桎一𨈡(上珍粟反下只移反說文作胑云體四胑也顧野王謂手足也韓嬰云四胑以應四時也從肉只聲
亦作􃺾義竝同)。

隓􃶬(上血䂓反孔注尚書云隓廢也方言壞也杜注左傳毀也說文敗也從𨸏􃺿聲經作隳俗用字也下田典反韻
詮云滅也考聲云盡也絕也從歺從㐱)。

矍然(上俱籰反顧野王矍驚懼之皃也考聲心驚皃說文從隹從䀠從又作矍䀠音句籰音王钁反)。

揣摩(上初委反杜注左傳云度高卑曰揣顧野王云謂相量度也說文量也從手耑聲也耑音端)。

􃻀昱(上皇廣反下由六反)。

赩如(上許力反毛詩傳云赩赤皃也字統義同從赤色聲)。

俶裝(上昌六反方言云俶動也鄭箋詩云厚也毛詩傳始也說文善也從人反叔聲下音莊)。

左𥌊(攀慢反考聲云𥌊視皃也說文云從目辡聲音皮免反)。

** 第二卷

毘羅柢子(上丁奚反梵語外道名也)。

膚腠(上府無反下麤豆反鄭注儀禮云腠膚理也字統義同從肉奏聲也)。

面皺(莊瘦反從皮從芻皮聚也)。

殂􃻁(上祚胡反爾雅云殂𣦸者說文往死也從歺且聲下郎各反字書云􃻁零也亦𣦸也隨也今通作落義同歺音
言葛反)。

瞪𥊄(上澄􃻂反埤蒼云瞪直視也考聲視也轉也古今正字從目登聲下墨崩反說文𥊄不明也從苜從䀏經本從
日作􃻃非也􃻂音力證反䀏音呼縣反)。

目精(本從目作睛是眧睛字眼目之精也昭音苕睛音精)。

瀛渤(上郢嬰反下盆沒反並海名也)。

鬱𡋯(上惲律反下盆沒反考聲云塵皃也經文從火作㶿非也)。

簷廡(上音閻下音武說文云廡堂下周屋也從广無聲也)。

舒縮(上式余反下􃻄陸反)。

纖毫(上息廉反下戶勞反)。

礭實(上腔角反)。

變慴(占葉反尒雅云慴懼也文字典說慴怖也從心習聲)。

輕尠(仙淺反正作尟)。

甄明(上經延反考聲云甄識也察也說文從瓦垔聲)。

撮摩(上蒼將反考聲云手撮取也從手)。

赤眚(生杏反說文云目病生翳也從目生聲)。

捏所(上乃結反古今正字揑捺也從手圼聲圼音同上從日從土)。

暈適(上音運)。

珮玦(上陪背反下古穴反杜注左傳云玦如環而缺不連也說文從玉夬聲)。

虹霓(上音紅下音藝鷄反漢書音義云虹出盛明者為雄雄曰虹闇者雌雌曰霓說文螮𧍴也狀似蟲從虫陰氣也
形聲字經文作蜺非)。

萃角(上正乖字下音角)。

歰滑(上所立反正體字也從四止二正二倒俗作澁非也下環八反)。

思蹋(談臘反)。

** 第三卷

名齅(休宥反)。

舐吻(上時尒反說文以舌取食也正作舓從舌易聲亦作𦧇下文粉反蒼頡篇云吻脣兩邊也說文口邊也從口勿
聲)。

𤑔此(上耎悅反杜注左傳云爇燒也蒼頡篇然也說文同左傳從蓻火聲亦作𤋲)。

排擯(上敗埋反下牝賓反義已具釋於寶星經中)。

析彼(上星亦反經文作柝非也)。

炊爨(麤亂反說文云齊謂之炊爨也從臼象持甑巾象甑冂象竈口拱推薪內火也籀文作爨會意字)。

𦫿出(上昂盖反)。

不鎔(音容)。

瑩然(上伊暝反亦從金作鎣)。

爍迦囉(上舒灼反梵語也此名精進也)。

** 第四卷

聆於(上歷經反說文云聆聽也從耳令聲)。

洲潬(上之由反下但單反尒雅云沙出水古今正字從水單聲)。

􃻅有(上詩有反暫有)。

金鑛(爪猛反亦作𨥥)。

霽澄(上齊細反郭璞云南陽人呼雨晴為霽說文雨止也從雨齊聲也)。

成霾(買俳反說文霾風雨而土也從雨貍聲貍音力之反)。

鉢剌(蘭怚反)。

肯綮(谿禮反)。

鼓𣞙(桑朗反埤蒼云𣞙鼓瓦也字書鼓材也古今正字云鼓身也從壴桑聲經本從頁作顙非義)。

撞鍾(上濁江反)。

** 第五卷

雜糅(紐溜反鄭注儀禮云糅亦雜也說文作粈訓義同上從米丑聲)。

洗滌(上西禮反正作洒下亭歷反前金光明經中已具訓釋訖)。

寶机(音紀)。

緝績(上侵立反下精翊反)。

闤𨷪(上音還下迴外反廣雅云闤道也說文云𨷪市外門也二字竝從門睘䝿皆聲也)。

旋澓(馮福反考聲云水回流也亦作復經文作伏誤也)。

瓦礫(音歷)。

顧眄(上音故下眠遍反)。

􃻆來(潛葉反行疾也行不止也從足說文作疌亦疾也從又從止􂏱聲從手作捷俗也􂏱音丑列反)。

蚊蚋(上音文下而銳反)。

啾啾(酒由反)。

** 第六卷

裘毳(昌芮反鄭注周禮云毳𦋺衣也說文獸細毛也從三毛𦋺音居例反)。

詃惑(上㳙兖反)。

裨敗(上卑移反說文云裨接也益也從衣卑聲)。

長挹(伊入反案長挹者相敬也拱手而舉以敬讓也或作揖)。

噬䐡(上時制反下音齊杜注左傳云噬齧也言如人自噬其䐡終無及者亦如妄人妄竊因地䊸曲以求菩提若噬
䐡人不可成就)。

** 第七卷

發揮(毀違反)。

慘心(上測錦反說文云慘毒也從心參聲經作磣俗字也)。

憕懵(上鄧登反下墨崩反考聲云憕懵精神不𠁊也字書失志皃也並從心登瞢皆聲經本從目作瞪音棖非義也)。

含蠢(春允反說文蟲動也從䖵春聲)。

􃻇心(上苦孤反考聲云剖去中物也經文作刳俗字也剖音普口反)。

轉蛻(式銳反蛇蟬脫皮也說文從虫兌聲)。

枯槁(枯老反說文云木枯也從木高聲亦作𣩅)。

以蝦(嚇加反顧野王云蝦大頭之蟲也說文作鰕云蚧也從魚叚聲水母如人肺出海中無目假鰕為其目若有鰕
跳於上即行非蝦蟇)。

土梟(皎堯反惡聲鳥也取土塊附以為兒淮南子術云甑瓦止梟鳴惡聲之鳥也俗亦梟為不孝鳥也案神異經云
不孝鳥如人身犬毛有齒猪牙額上有文曰不孝口下有文曰不慈鼻上有文曰不道左輔有文曰愛夫右輔有文曰憐
婦故天立此異鳥以顯忠孝也恐相亂故備出之言不孝鳥者誤失也)。

** 第八卷

䑛其(上時尒反顧野王云以舌取食也說文作舓考聲亦作𦧇)。

脣吻(上順倫反下文粉反蒼頡篇云吻脣邊也說文義同從口勿聲)。

覺胤(引進反孔注尚書云胤嗣也尒雅繼也國語胤者子孫蕃育之謂也說文子孫相續從肉從八八象其長幺亦
象重累也古文作胤也)。

差誤(吳故反孔注尚書云誤謬也古今正字從言吳聲)。

燄慧(上閻簞反)。

蠕動(上瞤允反)。

愛涎(羡延反說文作次云口液也從水欠經本作涎誤也)。

顧眄(上姑慕反下眠現反說文邪視也從目丐聲經作顧眄並俗字)。

雄毅(冝既反左傳云致果為毅毅威嚴不可犯也說文妄怒也一云有決也從殳豙聲豙音同上)。

鐵橜(權月反說文杙也從木厥聲經作𣐍俗撰字也)。

蛇虺(上社耶反下暉偉反毛詩云胡為虺蝪則𧋍蜴屬也顧野王今亦以為蝮虺也說文石虺以注鳴者從兀虫聲)。

投礫(音歷說文云小石也從石樂聲經文作礰非也)。

匣貯(上咸甲反下猪呂反)。

囊撲(上曩郎反下龐邈反)。

拋撮(上魄茅反下鑽活反)。

鴆酒(上沈禁反廣雅云鴆鳥也郭璞云如鵰綠色長頸赤喙食蛇出女几山羽有毒以畫酒飲之則𣦸說文毒鳥也
一曰運毒從鳥冘聲也)。

推鞫(居六反文字典說云鞫窮理罪人必有革也從革訇聲)。

􃮪壑(呼各反亦作壑經作壑俗字)。

碾磑(上尼膳反考聲正作砐下吾會反說文云䃺也魯般初作磑從石豈聲)。

齅報(上休又反)。

為餧(奴罪反餓也)。

為綻(文莧反文字典說云綻解也補縫也從糸定聲)。

𠯗食(上昝合反亦作唼)。

鎗矟(上七羊反俗字也正作槍下雙角反)。

血潰(迴內反蒼頡篇云旁決說文漏也從水䝿聲)。

魃鬼(上盤末反毛詩傳云魃旱神也說文亦旱鬼也周禮有赤犮􃻈屋之物鬽也從鬼犮聲也)。

其剩(乘證反俗字也正作􃻉餘也)。

吸粹(上歆給反下雖醉反說文云不雜也從米卒聲)。

海㠀(刀老反文字典說云海中有洲可居曰㠀從山鳥聲)。

** 第九卷

凭倚(上皮氷反周書云凭玉几也古今正字云凭依几也從几從任經作凴俗字)。

通㳷(灰磑反又音退考聲云㳷漬也今謂漬去色曰㳷也)。

震𡍩(上真刃反周易云震動也公羊傳云震者何地動也杜注左傳電雷擊之也說文從雨辰聲經作振亦通下勅
格反正體字也說文云􃻊裂也從土㡿聲經作圻俗字也)。

驚慴(占涉反懼也)。

蟯蛕(上如消反下會雷反說文云蟯蛕並腹中蟲也二字並從虫堯有皆聲亦作蚘經作蛔非也)。

䆿言(上魚曳反聲類云䆿不覺妄言也說文暝言也從􃻋省臬聲)。

辯析(星亦反經作折誤也)。

許露(上居竭反包注論語云訐􃻌人之陰私也說文面相㡿罪相許也從言干聲也)。

猥媟(上烏隗反蒼頡篇云猥頓也下仙烈反孔注尚書云媟嫚也方言狎也說文嬻也從女𣏼聲嬻音獨)。

薄蝕(承軄反春秋云日有蝕之杜注云日行遲一歲一周天月行疾一月一周天一歲凡十二交會然日月動行雖
有度量不能不小有盈縮交會而不蝕者有頻交而蝕者唯正陽之月君子惡之故有伐鼓用幣之事說文從虫從飤飤
亦聲也)。

** 第十卷

畢殫(音丹孔注尚書云殫盡也說文極盡也從歺單聲也)。

熠熠(尋集反)。

灣環(上綰閞反下音還考聲水曲流處也案經意灣環猶輪迴流轉也)。

循環(上音旬下環義亦同上經作巡亦通)。

昏𥊄(墨隥反杜注左傳云𥊄悶也說文曰不明也從苜從䀏䀏目數搖也䀏音縣)。

深㜸(言揭反正作𦾨考聲妖災也)。

枝岐(音支下音祗郭璞云岐道旁出者也古今正字義同從山支聲經作歧誤也)。

倐然(上收􃰛反)。

隳裂(上血䂓反正作隓前第一卷已具釋訖)。

婆吒霰尼(吒音陟加反下仙薦反)。

褫魄(上持里反說文云褫奪也從衣虒聲也)。

容皺(鄒宥反經作皺俗字)。

* 大方等陀羅尼經第一卷玄應

㗣提(相承音多達反)。

** 第二卷

動他(古文𨔝同徒董反尒雅搖動作也經文從言作諥非也)。

叱呵(齒逸反蒼頡篇大呵為叱也禮記尊客之前不叱狗是)。

發予(翼諸反尒雅予我也案此亦余字同也)。

** 第三卷

若僑(渠消反說文僑高也廣雅僑才也字林寄客為㝯作㝯字廣雅羇旅㝯寄也)。

單縫(扶封反說文以針縫衣也經文從手作摓非也)。

𧎗斗(苦和反一名活東亦名顆東郭璞云即蝦蟇子也顆音苦果反)。

𥆔瞎(先不訓釋)。

** 第四卷

鶿𪅌(藥師經作蒺䔧並非也案尒雅作螏蜊蝍蛆也能食蛇腦也)。

耒木(即對反耕田曲木也)。

* 七佛神呪經第一卷

咻咻(許流許主二反依字噢咻痛念之聲也)。

五渾(胡昆反謂五濁也渾亂也亂猶濁也亦水流聲)。

潢􃻍(胡廣反下音養楚辭云潢􃻍而不可帶王逸曰潢􃻍猶浩蕩也經文作洗音光非也)。

㱇㱇(所力反通俗文小怖曰㱇埤蒼㱇㱇恐懼也字從欠經作懎嗇一形非體也)。

目佡(丘䜴反)。

制濘(奴定反)。

伊𥌋(莫崩反)。

邲地(扶必反)。

目禘(他細反)。

湖利(戶孤反)。

侈𨀣(丘豉反)。

但坭(乃禮反)。

插婆(楚洽反)。

陀咩(彌紙反)。

阿眵(充支)。

癡噤(渠錦反)。

** 第二卷

愆咎(古文㥶􃻎二形籀文作𠐨今作愆同去連反說文𠐨過也亦失也咎罪也)。

撫恤(又作䘏同須律反尒雅恤憂也亦𢗡也謂以財物與人曰振恤也)。

撈接(祿高反言撈取也謂鈎撈物也通俗文沉取曰撈經文作牢牢固也牢非此義也)。

搓摩(倉何反依字搓挪也挪音那)。

** 第三卷

鞠育(又作掬同居六反說文掬撮也詩云母兮鞠我傳曰鞠養也方言陳楚之間謂養為鞠)。

羖䍽(上功戶反下力的反三蒼羖䍽亦名羯羊)。

饕亂(吐刀反謂貪財曰饕饕亦貪也說文俗作叨字非)。

** 第四卷

儼然(冝撿反詩云碩大且儼傳曰儼矜莊皃也尒雅儼敬也說文儼好皃)。

潠之(蘇悶反通俗文水湓曰潠埤蒼潠濆也經文作𠹀非)。

白睆(還板反許慎注淮南子云睆謂目內白翳病也經文作浣浣衣字非)。

摎項(作𢷶同居茅反蒼頡篇摎朿也說文摎縛殺之也摎即纏縛之名)。

𧓵􃚹(他達反下勒達反廣雅𧓵􃚹蚔蠆蠍也經文作剌非正體)。

厭蠱(於琰反下姑護反春秋傳曰疾如蠱或非鬼非食或以喪志注云蠱或疾)。

齆鼻(一弄反埤蒼鼻疾也通俗文􃨞鼻曰齆)。

搭眼方道(上兩句先不音訓)。

喉痺(俾利反㿈庳暴厲之疾言喉痺猶閉塞也)。

* 大吉義呪經上卷玄應

鼻𠯋(烏禮反)。

堙羅(於仁反)。

荼黔(奇炎反龍名也)。

䉛尼(於六反)。

㨖締(知利反下徒計反)。

苫婆(式監反)。

摩啅(勅角反)。

佛禘(徒帝反)。

咮羅(齒朱反)。

啁利(陟交反)。

** 下卷

跂羅(又作􃻏同墟豉渠攴二反登也履也)。

􃻐鼻(魚偃反通俗文􃻐緩也經文從山作嵃非也)。

聸耳(丁藍反說文耳垂也經文作耽都含反耳大也)。

𠜂地(所姧反)。

珊地(桑干反)。

囒地(洛干反)。

羅憊(蒲戒反)。

譚髀(徒南反下蒲米反)。

渒𥟦(普計反)。

嗘泥(莫稽反)。

呵郅(之逸反)。

* 大方廣如來藏經慧琳

鍵連(上竭焉反與乾字同即目連)。

頻蠡(盧戈反經本作䗍俗字也)。

纔稱(上在來反顧野王云纔猶僅能也說文從糸􃶲聲􃶲音仕銜反)。

痿瘁(上於歸反下情醉反鄭注禮記云痿瘁病也蒼頡篇云不能行也說文痿痺也二字並從疒委卒皆聲亦作𣨙
悴)。

金磗(墮和反考聲云磗圜皃也作碢)。

誤落(上五故反考聲云誤䥘失也說文從言吳聲經從心作悞俗字)。

跳驀(上徒彫反蒼頡篇云跳踊也說文蹶也一云躍也從足兆聲下萠百反說文云上馬也從馬莫聲或作𧻙)。

偶然(上五狗反尒雅云偶遇也郭注云偶直也說文從人禺聲)。

作模(莫逋反鄭箋詩云模法也鄭注禮記云模所以琢文章之範也顧野王云䂓形也揜取象也或從手作摹說文
亦法也從木莫聲)。

透徹(上偷陋反考聲作􃻑自投也字統從辵秀聲經作䞬俗字也)。
一切經音義卷第四十二


一切經音義卷第四十三

翻經沙門慧琳撰

音文殊寶藏經一卷　慧琳

文殊十八勝慧經一卷

文殊辯才法一卷　無

文殊聞持法一卷　無

六門陀羅尼一卷　無

智炬經一卷　玄應

拔除罪障經一卷

大普賢經一卷　慧琳

阿彌陀鼓音聲一卷　慧琳

金剛恐怖觀自在最勝心經一卷　慧琳

金剛藏大忿怒一卷　慧琳

無能勝明王一卷　慧琳

一切功德莊嚴王一卷　無

歡喜母法一卷　慧琳

訶利帝母法一卷　慧琳

鬼子母法一卷　無

安宅神呪一卷　慧琳

護諸童子經一卷　慧琳

六字大陀羅尼經一卷　慧琳

造塔功德經一卷　無

諸佛心陀羅尼一卷　無

八名普密經一卷　慧琳

拔濟苦難經一卷　慧琳

幻師颰陀經一卷　慧琳

陀羅尼雜集十卷　慧琳

華手經十三卷　玄應

佛名經十二卷　玄應

三劫三千佛名三卷　慧琳

千佛因緣經一卷

五千五百佛名經八卷　玄應

不思議功德護念經二卷　玄應

觀佛三昧經十卷　玄應

僧伽吒經四卷　慧琳

力莊嚴三昧經三卷　玄應

蓮花面經二卷　玄應

圓覺了義經一卷　慧琳

大方便報恩經十卷　玄應

右三十七經一百卷同此卷音。

* 文殊師利法寶藏陀羅尼經慧琳

旋環(上象緣反賈註國語云旋猶曲折也逸註楚辭轉也何休註公羊遶也說文周旋麾指也從於從疋疋足也經
本作㺼玉名也下音還鄭注周禮云環圍也遶也疋音疎也)。

𨥨斧(上謨侯反字書云兵器也說文作矛云酋矛也建於兵車長二丈象形字也古文作𢦵亦作鉾下音甫也)。

瓦礫(音歷說文云礫小石也從石樂聲經本作礰非也)。

吸欶(上虛邑反鄭箋詩云吸猶引氣也廣雅飲也顧野王云氣息入也說文內息也從口及聲下雙角反蒼頡篇云
欶𣣨也說文吮也吮音旋兖反從欠束聲經作嗍非也)。

* 文殊師利所說十八勝慧經一卷(無可音釋)

* 文殊師利求聞持不忘陀羅尼經一卷
(無可音釋)

* 文殊師利菩薩求聰明辯才陀羅尼經
(無字音釋)

* 六門陀羅尼經一卷(無字可音釋)

* 智炬陀羅尼經玄應

鷖闥(上於雞反)。

地篦(下補奚反)。

* 佛說拔除罪障呪王經玄應

𠿒驃(上音曷轉舌下毗曜反)。

癹癹(潘末反)。

苫麼也(上音詩焰反次莫可反)。

謎那(迷陛反)。

* 大普賢陀羅尼經慧琳

潠之(上孫寸反埤蒼云潠濆灑物也顧野王以口含水噴之也古今字從水巽聲經作𠹀俗字非正)。

淋鬼(上立砧反鬼名)。

蠱􃴹(上音古鄭註周禮云蠱者蠱物病害人也字書腹中蠱也亦云磔􂹯鬼亦為蠱也爾雅蠱亦􃴡也考聲蠱魅也
文字典說從蟲從皿􂹯音皎堯反)。

迦咤(下摘嫁反梵語也或作吒)。

* 阿彌陀鼓音聲王陀羅尼經慧琳

攬光(上藍敢反說文攬撮持也從手覽聲亦作擥)。

* 金剛恐怖觀自在菩薩最勝明王經慧琳

厭禱(下刀老反鄭註周禮云求福曰禱鄭眾註云禱於天地社稷也包咸註論語云謂請於鬼神也說文告事求福
也從示壽聲􃻒文作􃻓燾音桃也)。

呪詛(上州救反正作詶字今以為詶答字音受由反俗行用不可改正也下側助反鄭註周禮云詛謂祝之使敗也
欲相共惡之也考聲云詛咒罵也說文從言且聲亦作詛或作􃻔又作譃經文作咀非也且音即余反)。

澡罐(上子老反下官𠶺反即銅瓶也)。

角絡(郎各反郭璞云絡繞也方言自關而東洛韓魏之間或謂繞為絡也案角絡者則相衝隅角也說文從糸各聲)。

先行(衡孟反)。

搵三甜(上溫困反韻詮內物水中也考聲柱也下牒兼反)。

瞚目(上尸閏反經作瞬俗字也)。

棓(龐講反)。

鑱鉞(上仕監反下音越正作戊)。

斧矟(上音甫下雙角反經文作槊非)。

心脇(虛業反亦作䝱)。

癲癩(上丁年反下來代反)。

曩誐(上囊朗反下虐迦反龍之總名)。

行列(上胡剛反)。

穬麥(上公猛反麤有𦬆者大麥也)。

犎牛(上音封野牛也)。

機杼(除旅反方言云杼軸織具也說文機持緯也從木予聲)。

流輩(杯槩反顧野王云輩猶部也宋忠注太玄經云類也蒼頡篇比也說文作輩從車非聲)。

紫鉗(公猛反與鑛同)。

竭涸(何洛反國語云天眼見而水涸竭也廣雅盡也說文從水固聲)。

相柱(誅縷反經文作跓非)。

合蔟(䓗鹿反叢聚也)。

* 金剛藏大忿怒真言速疾成就經慧琳

月𧐂(時織反杜注春秋云日行遲一歲一周天月行疾一月一周天日與月一歲十二交會然雖交會而不𧐂者有
大量不能不小有盈縮故有雖交會不𧐂𧐂者有頻交而𧐂者唯正陽之月君子忌之故有伐鼓用幣之事也說文從虫
從飤亦聲也飤音寺)。

作橜(權月反考聲云杙也古今正字云從木厥聲)。

釘其(上丁定反)。

烏蹉娜曩(上烏古反夭倉箇反娜那我反下乃郎反梵語也)。

陵誐(上音陵之上聲下虐迦反)。

窯中(上餘昭反說文云燒瓦電也從穴羔聲)。

灰燼(秦進反方言火餘也杜注左傳云火餘木也說文作燼從火聿聲)。

* 大威德無能勝法(無字可音)

* 一切功德莊嚴王經(亦無音訓)

* 大藥又女歡喜母并愛子成就法慧琳

娉半支迦(上匹併反顧野王云娶妻禮賢達納徵束帛相存問曰娉周禮穀圭以娉女是也說文從女𦥚
聲經作娉亦通也亦作聘甹音匹丁反半支迦梵語)。

姝麗(上昌朱反毛詩傳云妹美色也方言趙魏燕代之間謂好為姝說文好色從女朱聲下犁帝反廣雅云麗好也
說文從鹿兩聲音同上篆文字)。

耳璫(下黨郎反埤蒼云璫充耳釋名穿耳施珠曰璫古今正字從王當聲)。

白蠃(虜戈反經本作螺俗字也)。

邀祈(上伊遼反下其衣反)。

怕怖(上魄𧟳反)。

門閫(又作梱同坤穩反)。

刀劃(橫麥反顧野王云以刀頭破物也說文隹刀曰劃從刀畫畫亦聲也)。

於竈(遭到反禮記云土祀曰竈鄭注云小神也居人間伺察小過作譴告者也說文炊竈也從穴竈省聲亦作竈俗
作竈經作竈並非)。

㑴擾(上正侵字下饒夭反)。

病崇(雖翠反字書云神鬼為害也經作崇非也)。

漏洩(先列反廣雅云洩泆也鄭箋詩云出也發也古今正字從水曳聲經作泄俗用字也)。

致𩕳(寧挺反)。

甜脆(上牒兼反下七歲反)。

* 訶哩底母真言法慧琳

磔手(上知挌反廣雅云磔張也開也案一磔手者開掌布地以頭指中指為量也說文從石桀聲亦作㡯經本作搩
者非也)。

皮膠(音􃻕)。

甘脆(七歲反)。

閼伽(上安割反梵語)。

􃴷乳(上鈎候反考聲云􃴷取乳汁也古今正字楚人謂乳為􃴷從羊𣪊聲或作􃷲𣪊音苦角反經文作構非經義也)。

胎孕(上泰來反下蠅甑反鄭玄注周禮云含實曰孕芟其孕則其實不成廣雅孕㑗也說文云孕懷子也從子乃聲
或作𣎜也)。

揩齒(上坈皆反古今正字云揩摩也從手皆聲也)。

搵蘇(上溫困反韻詮云內物水中也考聲云柱也說文從手􃳹聲)。

* 佛說鬼子母經一卷(無字音釋)

* 佛說安宅神呪經慧琳

闚人(上奎䂓反考聲云􃻖也視也說文從門䂓聲亦作窺奎缺圭反)。

南庌(牙假反廣雅云庌舍也說文廡也從广牙聲廡音武也)。

之廂(想羊反埤蒼云廂庌也爾雅云有東西廂曰廟無曰𥨊郭璞注云夾室客堂也古今正字從广相聲)。

圂邊(上魂困反說文云圂廁也從囗豕在其中經本作溷濁也非經義也囗音韋也)。

􃳍魎(上音𠕀下音兩國語云水恠也淮南子云狀如三歲小兒赤黑色赤目赤爪長耳美髮說文作􃚆蜽云山川之
精物也並從虫𠕀兩皆聲也)。

嬈我(上寧了反說文嬈苛也一曰擾戲弄也從堯女聲或作嬲苛音何)。

* 護諸童子陀羅尼呪經慧琳

􃻗鶘(上勳運反下戶辜反考聲云惡烏名也案則鵂鶹之屬經本作薰狐非)。

把拳(上巴馬反下倦圓反字書云拳握掌也說文從手卷省聲經作𢮙非)。

自齧(研結反說文齧噬也從齒㓞聲㓞音口八反)。

目佉(羗迦反)。

􂗆噫(上雙角反下同下櫻戒反說文云噫飽出息也從口意聲)。

𢿘噦(鴛劣反考聲云噦氣築心喉也說文氣牾也從口歲聲)。

嬈害(寧鳥反已前釋訖)。

* 佛說六字呪王經一卷慧琳

佉塸陀(中烏候反梵語)。

牀鋪(普布反考聲云鋪設也廣雅云布也說文著門鋪首也從金甫聲經本作抪亦擊也非經義)。

白疊綫(仙箭反亦作線經作綖音延非也)。

* 佛說造塔功德經(無可音釋)
諸佛心陀羅尼經慧琳

殑伽(梵語西國河名也上殑音凝字上聲伽字借音兼伽反)。

兇勃(上虛恭反下盆沒反顧野王云勃暴也蒼頡篇猝暴也廣雅盛也考聲云怒也說文排也從力孛聲)。

* 八名普密陀羅尼經慧琳

室羅筏(音伐梵語城名)。

暫損(上雜敢反杜注左傳云踤也說文暫不久也從日斬聲踤音倉骨反)。

* 拔濟苦難陀羅尼經慧琳

􃺹乏(上逵位反義已前釋五秘密經中經本作𣟧非也)。

* 幻師颰陀所說神呪經慧琳

颰陀(上盤末反梵語)。

障蔽(下卑祭反顧野王云謂暗蔽不明也廣雅云隱也說文從艸敝聲經作弊非也)。

救之(上鳩宥反廣雅云救猶助也謂相起助也考聲云援助也古今正字從支求聲也經作林音求非也攴音普木
反)。

鎻械(上蘇果反漢書音義云連鎻謂以鐶相鈎連也古今正字從金𧴲聲經本作𤨏與義稍乖下骸戒反說文云桎
梏也從木戒聲經本作核非也)。

* 陀羅尼雜集第一卷慧琳

鬱烝(於物反爾雅鬱氣也李巡曰鬱盛氣也下之媵之升二反說文烝火氣上行也南山雲烝礎柱潤謂熱烝上升
也經文作蒸之升反爾雅蒸眾也美也蒸非此義也媵音以證反礎音楚柱下石也)。

咻咻(虛流反許主反依字噢咻痛念之聲也)。

潢􃻍(胡廣反楚辭潢􃻍而不可帶王逸注潢􃻍猶浩蕩也經文洸洋古黃反下似良以章二反二形並非今用)。

哹梨(􃇩尤反下依字埤蒼哹吹氣聲也)。

** 第二卷

􃻘賊(口候反尚書寇賊姧宄范寗集解曰冦群行攻剽者也說文冦暴也廣雅冦鈔也剽音芳玅反也)。

相薄(補莫反小爾雅薄迫韋昭註漢書云氣往迫曰薄蝕經文作廣愽之愽非也)。

六府(趺宇反廣雅府聚也白虎通曰人有六府謂大膓小膓膀肬胃三焦膽也)。

三膲(子遙反白虎通六府有三膲腎之府也腎主寫三膲亦以湊液吐故也上膲若霧中膲若漏下膲若瀆經文作
焦燒餘也焦非字義)。

一線(今作綫又作線同私賤反謂縫衣縷)。

橯椄(鹿高反万言撈取也郭璞云謂鈎撈也通俗文沉取曰橯經文作堅牢之牢非也)。

摩挱(叉作𣙪攠二形同莫何反下蘇何反聲類摩挱猶捫摸也亦抺𢶞也經文作搓麤何反揩槎也槎非此義抹音
莫鉢反𢶞音蘇曷反也)。

** 第三卷

鞠育(詩云母兮鞠我傳曰鞠養也方言陳楚之間謂養為鞠又掬同居六反說文掬撮也)。

𤯞黃(戚經反東方色也爾雅春青陽也字從丹從生木生丹丹青之信必然者也經文作綪且見反精今非體)。

瞎者(又作瞎同呼鎋反字書一目合也)。

尪弱(今作尫同烏皇反尫弱也通俗文短小曰尫尫亦小也)。

勇喆(古文哲字書作喆今作哲同知列反爾雅哲智也尚書知人則哲方言齊宋之間謂智為哲)。

敦喻(都肫反爾雅敦勉也謂勸勉也敦亦迫也經文作頓非也)。

金鈹(普皮反說文鈹大針也)。

霍然(呼郭反案霍然儵急疾之貌也雲散為霩經文作曤非也)。

圂䐗(胡困反廣雅圊圂庰廁也經文作溷溷濁也)。

自刎(忘粉反通俗文自割曰刎公羊傳遂刎脰而𣦸何休曰刎割也脰音豆頸也)。

姧詭(居毀反謂不實也詭惡也詭欺也)。

** 第四卷

昵􃘕(文乙反下丁禮反)。

呻他(書人反)。

目企(去豉反)。

目呿(丘庶反)。

薩𠯝(丁禮反)。

阿􃨌(卑利反)。

奢𠲎唲掘(乙隹反求勿反)。

坭羅(乃禮反)。

𠾙娑哹浮(縷決反)。

𧾽(音計)。

𨀳(符月反)。

尼􃻙(又作咅同莫桑反)。

􃨎𦱆𠆵􃻙(烏奚反)。

𡄣耶　眴涅(呼遍反)。

靳者(居近反)。

訓狐(亦名訓候字書鵂鵶鈎鵒也亦名恠鳥經文作薰胡非正體也)。

歐吐(今為嘔同於口反歐吐也嘔傴也)。

騫陀(去焉反)。

把拳(渠員反)。

婆抵(丁禮反)。

噫噦(乙戒反下於月反說文噫飽也出息也噦氣忤也禮記不敢噦噫是也)。

唏利(呼几反)。

囉呢　桎致(脂失反)。

睒婆(式􃪙反)。

迦澌(相離反)。

裨希吟婆緻(除致反)。

坡那(普多反)。

伽汦(之氏反)。

拘簁(先爾反)。

阿哹(芳不反經文􂦶非也)。

梨挮(他􂏟反)。

􃻚嚂(力暫反)。

㖷吟　迦椑(臂彌反)。

阿浮(經文作㳵)。

晡嘍(補胡反勒口反)。

伊㕨悉𠑲菩哳(側轄陟轄二反)。

涘利(事几反)。

癡淡(達濫反)。

椐路(薑魚反)。

** 第五卷

喏也　禰𠶜　侽遮　􂦺􃻛　絕離(書之反)。

使侘(勑家反)。

離啖(徒敢反)。

􃻜嚧　杜椑(臂彌反)。

伊𢗅(莫傍反)。

炮沙(蒲交反)。

奚囒(魯干反)。

咺伽迦嚕𤧕醯　脩􃨒衍柁(徒我反)。

哆羅(殆我反)。

究挃(猪栗反)。

多伽留香(又作多加樓譯云木香樹也一云不沒香波利迦香也)。

龍腦香(西域記羯布羅香樹松身異葉花果亦別初採既濕尚未有香木乾之後修理而析其中有香狀若
雲母色如冰雪此謂龍腦香也)。

補祇(卜古反經文作􂍅)。

樺皮(胡覇反木名也可以飾弓者也)。

產運(于郡反通俗文心亂曰惲經文作轉運之運兩通也)。

舌縮(字書作摍同所六國語盈縮轉訛賈逵曰縮退也經作􂦼非也)。

阿􃨔(蒲故反)。

蕪呵(武于反)。

勒繕(市戰反)。

嘻梨(虛基反)。

殿𧯞郁羅(於六反)。

呿陀羅尼橛利濘(奴定反)。

恒鉗(奇廉反)。

食篅(市緣反說文判竹圓以盛穀􃻝篅􃻝徒損反)。

南庌(顏假反廣雅庌舍也謂廊屋也說文堂下周屋曰廡釋名云大屋曰廡幽冀人謂之庌經文作牙非體也)。

闌圈(求晚反說文養畜閑也閑闌也)。

仕宦(胡串反左傳乃宦卿之嫡注云宦以仕也又曰宦亦學也)。

利咤(竹嫁反)。

竭廚(直俱反)。

林婁(力候反)。

** 第六卷

𦳈麻(布迷反草名也呂靜韻集云𦳈麻其生似樹者)。

抆之(古文捪同云粉反拭也)。

薩𠲎𠸻咤　磐宕(徒浪反)。

伊𥌋邲地(蒲必反)。

秀呟　婆唅(胡闇反)。

波吽(呼苟反)。

互波(丁奚反)。

咥耽(許尸丑一二反)。

賁濘(補門反奴定反)。

倁末咄咤(都骨反經文從口作嚉非也)。

􂎒羅(勑良反)。

狂寱(牛世反通俗文夢語謂之寱聲類不覺𡚶語也)。

𧆛踟(直知反)。

躓咤(竹利反下竹嫁反)。

𨀸䩭利(居宜反)。

蹬祁(丁鄧反)。

􃻞利(乎結反)。

但坭(乃禮反)。

希釐(力之反)。

** 第七卷

颼夢(宜作颼音所留反下莫貢反)。

椥畔𦧙􃻟􃻠浮題􂙑呿􃻙(羗庶反)。

􃻡􃻢(禹厥反)。

哄婆(胡貢反)。

耒呵(力對力隹二反)。

𡃎𦭟𠆵𠴏(五奚反)。

眤那(古文眱同翼之大奚二反)。

椹脾(䐗林反)。

阿􃻣　唏利(呼几呼冀二反)。

刺也(力曷反)。

坁闇(丁禮反)。

頊浮(許王反)。

潠之(蘇鈍反埤蒼潠噴也通俗文含水湓曰潠經文作𠹀俗字)。

白睆(還棧反許慎註淮南子濁睆目內白翳病也經文作完非也)。

痤鬼(在戈反說文痤腫也謂㿈痤也經文作侳非也)。

痲鬼(力針反說文大小便病也聲類小便數也經文作淋淋漏之淋非體也)。

葦筒(待公反三蒼筒也郭璞曰竹管也說文筩斷竹也今皆作筒經文從木作桶也孔木欓也欓他朗反謂受漆者
可以盛食桶非此用)。

淋頂(力金反說文以水沃也廣雅淋清也經文作瀶力金反廣雅瀶瀶雨也說文谷名也)。

摎項(又作𢷶同力周居茅二反蒼頡篇摎束也說文摎縛殺之也摎即糎縛之名)。

蠆􃚹(他達反下勒達反廣雅𧓵􃚹蚳蠆竭也)。

齆鼻(一弄反埤蒼鼻病也通俗文鼽鼻曰齆也鼽音求也)。

􃬑蠱(於舟反下字林音固春秋傳云疾如蠱蠱或疾非鬼非食或以喪志杜預云蠱或疾也經文作猒􂔓非體)。

扠波(初家初嫁二反)。

餧此(於偽反三蒼餧飤也說文作萎食牛也廣雅萎𩚅也)。

** 第八卷

夷騶(側愁反)。

倪謣(魚奚五禮二反下許朱反)。

臏頭(脾身反經文作􂦾誤也)。

佉䮃阿蜱(扶支反)。

蹋蜱(徒臘反)。

􂠧之(疋沫反謂以澆􂠧也經文作泲非也)。

讜坭(當朗反)。

伽􂧀(力奚反)。

阿顳(而涉反)。

􂧁羅(宜作轡音悲僃反)。

齒齲(又作𤘐同丘禹反說文齒蠧也)。

哂翅(式忍反)。

呪呴(呼口反)。

目眩(玄縣二音說文眩目無常主也字林眩亂也蒼頡篇眩不明也)。

金鏝(莫盤反鬼名)。

癎病(核間反)。

蜚屍(甫違反)。

疰鬼(之喻反)。

摓􂧂鬼寒癖(匹辟反聲類癖宿食不消也經文從人作僻匹尺反邪辟也僻非此用)。

蠱祥(公戶反虫物病害人也下徐揚反字林祥福也善也經文作辟非也)。

** 第九卷

轢碎(力各力的二反蒼頡篇轢輾石說文車所踐也)。

頞𩉬(巨支反)。

󱘨噠(下刮反勅轄反)。

否梨咶(下刮反)。

** 第十卷

垤𩋿(徒結反)。

咥低(許伊反)。

苛呵(胡可反)。

邲地(蒲必反)。

坁祇(丁禮反)。

䉛叉(於六反)。

啾堤(子由反丁奚反)。

腱拏(巨言反)。

悉譚(徒南反)。

咩唻(彌氏反又作􃻤𧯲)。

多律踟(直知反經文從知作踟非)。

摶之(常絹反通俗文畫圓曰䂓䂓摸曰𢮨經文作專一之專非)。

祇利(之是反)。

􃻥唎𠲎啹婆抵(丁禮反)。

* 華手經第一卷玄應

和詫(字又作𧩫同丑嫁反婆和詫者比丘名也)。

** 第二卷

抒氣(時汝除呂二反廣雅抒舀也渫出也說文抒挹也挹斟酌也挹音於人反舀餘沼反)。

** 第三至第七(先不音訓)

** 第八卷

猩猩(所京反字林能言獸也形如獼猴面似女人出交阯封溪聲如小兒啼也曲禮曰猩猩能言是)。

** 第九卷(先不音)

** 第十卷

姧詭(居毀反不實也廣雅詭隨惡也亦欺誑也)。

蟄􃻛(遲立反大魚名也蟄􃻛伽羅應云低民祇羅譯云吞魚大吞小故也)。

** 第十一卷

圂豬(又作溷同胡困反圊圂也言溷濁穢惡也)。

栽棒(古文𣡌棒不三形今作蘖同五割反爾雅棒餘也載也言木餘載生棒栽也)。

僶末(又作黽同匹忍反僶俛強為之)。

** 第十二卷

斃地(古文斃𤎨二形今作弊同毗世反說文斃仆也仆蹎也)。

** 第十三(先不音)

* 佛名經十二卷(先音並不顯卷次第)玄應撰

智曀(一計反)　庭燎(力彫反)。

拘峻(私俊反)　祇多(止夷反)。

刳心(口胡反)　枲荷(息里反)。

鬱哆(殆我丑加二反)　梯羅(他奚反)。

詢陀(私旬反)　奚吼(胡鷄反)。

* 三劫三千佛名上中下三卷(上卷)慧琳

電鐙(等騰反郭璞注爾雅云鐙即􃻦鐙說文從金登聲)。

慧幢(下濁江反郭璞注方言云幢舞者所以自蔽翳也廣雅幢謂之􃻧古今正字從巾童聲)。

剖華(上普厚反顧野王云剖破也杜注左傳中分為剖蒼頡篇析也說文判也從刀咅聲下化瓜反)。

娛樂(上遇俱反杜注左傳云娛亦樂也說文從女吳聲下音洛也)。

磬聲(上輕徑反顧野王云以石為樂磬也世本云母勾氏作磬古今正字從石殸聲殸音苦挺反)。

𣗥莿(上兢億反郭註爾雅云顛𣗥細葉有莿也說文似𣗥叢生從竝二束也下䧳四反郭註爾雅云莿棘針方言凡
草木刺人謂之莿說文木𦬆也從艸剌聲經本作㓨誤也)。

恬憺(上牒兼反孔注尚書云恬安也方言靜也說文從心舌省聲也下談濫反顧野王云憺靜也說文云從心詹聲)。

慧無厓(下雅隹反郭注爾雅云厓謂水邊也說文從厂圭聲亦作涯)。

㴱齅(休又反說文云以鼻就臭也從鼻臭聲經從口作嗅俗字也)。

𣀩諸欲(上乖賣反說文云􃭵毀也從攴褱聲經本作􃻨非也)。

** 中卷

善濡(乳朱反毛詩傳云濡潤澤也劉熈注孟子濡亦沈滯需意也說文從水需聲經作濡俗字也需音須)。

德鬘(音蠻梵語也經作𩬞不成字也)。

堅鎧(開愛反說文云鎧甲也從金豈聲豈音同上)。

滅恚(一季反蒼頡篇云恚怒也說文恨也從心圭聲)。

無嬈(寧了反說文嬈弄也一曰櫌戲弄也從女堯聲亦作嬲也)。

** 下卷(無可音訓)

* 五千五百佛名經第一卷玄應

孕王(古文作𣎜同翼證反說文孕包裹子也含寶曰孕)。

** 第二(先不音)

** 第三卷

怛娜(乃可反)　祑帝(除栗反)。

聃婆(他甘反)　􂙽闥(一兮反)。

魯􃛏(盧口反)　怖霤(力救反)。

䭾嗽(所霤反)　眸路(莫候反)。

眤陀(女乙反)　迦辢(力割反)。

唵婦(烏感反)　鱣那(知連反)。

佶易(奇乙反)　晡囉(保胡反)。

􂦧駐(竹住反)　婆鍉(徒奚反)。

他庇(補寐反)　呹帝(除栗反)。

** 第四卷

呴㖑(呵戒反)　揭薜(上渠謁反下蒲隸反)。

地蜱(音埤)　瑟咤(陟嫁反)。

奚囒(魯干反)　燠醯(上於六反)。

􂍾迦(烏賢反)　涅嚂(力暫反)。

阿𡚼(又作姼同時紙反)　􂗢奴輜那(側飢反)。

頡利(賢結反)　呵𠺕(音留)。

** 第五卷

喑遇(於林反經文誤作𠴲也)　堙醯(上於人反)。

** 第六卷

𣏚多(是支反)　搥撲(都雷反)。

毱多(渠六反經文作毬非也)　鯢羅(五奚反)。

** 第七卷

系多(胡計反)　愛觚(古胡反)。

** 第八卷

法葩(普花反依字葩花芬芳也聲類取其盛貌)。

* 不思議功德經
** 上卷(先不音)

** 下卷玄應

離䑀(字或作臂卑避反)　懼咤(陟嫁反)。

* 觀佛三昧海經第一卷玄應

閱頭檀(或作悅以拙反此譯云白淨王也或言淨飯王)。

伉儷(苦浪反下又作㒧同履詣反伉敵也儷偶也廣雅儷侶也埤蒼云儷伴也)。

憾喜(胡感反廣雅憾動也說文憾搖也)。

𧎗斗(苦禾反字書𧎗斗水虫也爾雅𧎗斗蝦蟇子也)。

蟠龍(薄寒反禮記而蟠于地鄭玄曰蟠委也廣雅蟠曲也)。

踵相(又作㣫同之勇反說文相迹也亦追也往來之貌也)。

四柧(古胡反說文柧棱也經文作觚器名也柧非字義也)。

關鍵(又作闥楗二形同奇謇反鍵謂牡也方言關東謂之鍵關西謂之􃻩)。

開𨵵(胡臘反說文闔閇也易曰闔門謂之坤是也)。

顒顒(今作喁同魚凶反詩云顒顒昂昂傳曰溫恭貌也)。

** 第二卷

穹脊(去弓反穹謂穹隆也穹亦窮也)。

戴張(說文作譸同竹流反爾雅戴張誑也亦幻惑欺誑也經文作輈車轅也輈非字體也)。

喉龍(洛公反爾雅冗鳥嚨郭璞曰嚨亦喉也蒼頡篇喉嚨也)。

肺腴(又作胇同敷穢反說文肺火藏也下庾俱反說文腴腹下肥也腴腹也蒼頡篇咽喉也)。

肝隔(歌頟反隔障也經文或從肉作膈二字通用)。

蛕蟲(又作蛔同胡魁反蒼頡訓詁云蛕腹中蟲也經作蚘尤二形非)。

團欒(盧端反團圓周匝也)。

敗績(今作勣同子歷反聲類云勣功也)。

矗然(初六反端直也又草木茂盛也)。

霓冤(於元反冤猶屈也雌曰霓冤虹柁軒車其事也經文作倇非體)。

髮杪(彌遶反通俗文樹鋒曰杪今取其義謂髮鋒頭也)。

雙眥(在計反說文眥目崖也目際也)。

** 第三卷

兩吻(無粉反蒼頡篇云脣兩邊也謂口際邊也)。

蕛米(達雞反爾雅蕛芺也郭璞曰似稗布地生穢草也)。

龕室(苦躭反方言龕受物也廣雅龕盛也)。

鼷鼠(胡雞反說文小鼠也有毒者也或名甘口鼠也)。

晃煜(又作晄古文熿同胡廣反下又作焴同由掬反說文晃明也煜燿也晃也煜盛也)。

竭支(或作僧祇文者皆訛也應言僧迦鵄此譯云覆腋若著瞿修羅則不著僧迦鵄瞿修羅者此云圖也象其衣形
而立名)。

** 第四卷

摧茹(而庶反摧折也茹弱也)。

小螭(勅知反廣雅無角曰螭有角曰虬說文螭若龍而黃也)。

樹稭(音皆謂稭稈也字從禾從皆未詳何語)。

疼痹(又作痋𦙭二形同徒冬反廣雅云疼痛也下併利反說文濕病也痺不能行也)。

** 第五卷

𢫫身(力沒反𢫫謂揩𢫫)。

樔啄(爭交反通俗文浮取曰摷沉取曰撈廣雅摷取也)。

直劈(普狄反說文劈破也廣雅劈裂也經文作擗脾役反擗非此用)。

鐵砧(又作椹􃳈二形同猪金反鈇砧也經文作碪鈂二形非體也)。

轢身(力各力的二反蒼頡篇轢輾也說文車踐者也)。

癭瘇(字詁今作􃻪同時勇反通俗文腫足曰瘇瘇脚病也經文從足作踵非也)。

生燅(聲類作燂燖二形字詁文􃺠今作燅同詳廉反說文熱湯瀹肉也)。

鐵鉆(奇古反說文鐵鋷也蒼頡篇鈷持謂取物者也經文作鉗束人鐵鉗非今體)。

瘭疽(必遙反下千余反廣雅㿈成為瘭㾇瘡名也經文作螵字與蜱同輔支毘遙二反螗螂子也螵非此用也)。

諸􂨸(字亦作􂛍渠記反所以連綴簪記之)。

鑱剌(士咸反以錐㓨物者也說文鑱銳也)。

寱語(研世反通俗文夢語謂之寱聲類不覺妄言也)。

磔口(陟格反廣雅磔張也亦開也經文作拕未見所出也)。

** 第七卷

攘臂(而羊反攘除也謂除衣袂而出𦡜也袂彌世反)。

毾㲪(他盍反下得恒反釋名云施之大床前小榻上所以登上牀也因以名也)。

榑噬(補蒲反下時制反搏撮也噬齧也啗也)。

** 第八卷

􃻫疾(又作姤古候反爾雅􃻫逢遇也)。

泯然(彌忍反彌賓反爾雅泯盡也泯􃻛也)。

委佗(於危反下又作迤同徒多反廣雅委佗窊邪也案委又作逶蟡二形詩云逶逶迤迤德之美皃也傳曰逶他者
行可逶曲迹也亦自得之貌也說文委佗行去也)。

􃻬落(直爾勅紙二反􃻬𡙸)。

* 僧伽吒經卷第一慧琳

靈鷲山(中齊袖反中天竺國靈山名也在摩伽陀國彼有鷲鳥似鵰而形小群飛常食死屍恠鳥也棲止此
山故名靈鷲舊云祇闍崛梵語譌也音吾戈反)。

阿疇那(中宙流反梵語天子名也)。

須賖佉(中音奢龍王名)。

睺睺(音候)。

種植(下承職反鄭註周禮云植樹也郭註方言立也古今正字從木直聲經作殖通俗字也)。

尼揵子(音乾亦梵語裸形外道也裸音華瓦反)。

漂沒(上匹遙反顧野王云流也說文浮也從水票聲經作㵱通俗字也)。

一撮(倉捋反字統云以手取物也說文從手最聲)。

𧿟跪(上胡誤反俗字也亦作胡借音用也經本作呀非也下逵偽反說文云拜也從足危聲也)。

** 第二卷

􃻭過(上灰外反劉瓛云悔改也古今正字從心􃻮聲)。

𠷐伽(上􃻯𢮋反亦作殑同梵語)。

踊身(上容拱反何休注公羊傳云踊跳身上也說文跳也從足甬聲)。

肉團(叚巒反經本作椯非)。

鬱單越(梵語閻浮提類四洲之一)。

彌帝􂎟(梵語)。

誅戮(音六鄭注周禮云戮猶辱也既斬殺之又辱之賈注國語云殺也說文云從戈翏聲翏音力救反)。

** 第三卷

𢿘𢿘(並雙角反考聲云疾也頻也近促也)。

擔負(上膽甘反亦作儋廣雅云擔舉也考聲負也古今正字從手詹聲)。

頑癡(上五䚪反廣雅云頑鈍也孔注尚書云心不測德義之聲為頑考聲云愚也說文從頁元聲古作妧)。

頗見(上普麼反廣雅云頗少也)。

金􂌯(卒膸反考聲云鳥喙也說文從此束聲經本從束誤也下文作觜義同也)。

挑火(上天􃻰反說文云抉也從手兆聲經本從木作桃誤也)。

** 第四卷

筋脈(上謹殷反說文云肉之力也從肉竹物之多筋者從力打象筋也經本從艸從角作筋非也下萠伯反說文作
衇云血理之分邪行於體者也從𠂢從血亦作衇經本作脉俗字也)。

胭頸(上鷰賢反聲類云胭喉也古今正字云咽也從肉因聲下經郢反說文云頸頭莖也從頁巠聲)。

牀榻(貪盇反考聲云小版牀也經文作㯓非也)。

麝香(上虵蔗反又時亦反山海經云翠山多麝說文如小麋䐡有𪏰從鹿射聲亦作􃻱經本作射誤也)。

樂著(上吾校反下腸略反)。

法螺(力戈反)。

𡱁浘(上失爾反下乃弔反人小便也從尾從水亦作𡲘或作尿)。

𥿳䎡(上正細字下而兖反經本作𣽈非也音儒)。

鞭􃻲(上必綿反下他遏反考聲云􃻲亦鞭也經作靼非也)。

撾打(上竹瓜反聲類云撾捶也擊也古今正字從木過聲亦從竹作𥬸義同)。

履屣(下師滓反亦從足作躧)。

* 力莊嚴三昧經卷上玄應

𣱦氳(宜作葐蒀上扶云反下字書作􃛩同於云反葐蒀盛貌也亦香也)。

海㠀(古文隝同都老反海中山曰㠀㠀到也人所奔到也)。

** 蓮花面經卷下玄應撰

摩俟(事几反)　姞利(奇乙反)。

* 大方廣圓覺修多羅了義經慧琳

諮詢(上子斯反杜注左傳云諮問善道也古今正字從言咨聲下笋遵反杜注左傳云詢親戚之議也古今正字從
言旬聲也)。

易處(上盈益反顧野王云易謂交換也賈逵註國語云易猶異也變也廣雅轉也說文易象形字也秘書日月為易
一云從勿下昌與反毛詩傳曰處居也止也說文作處云止也從久得几而止經作處俗字也)。

忘認(上亾放反下人振反經作認同也)。

於醒(星挺反)　金鑛(公猛反)。

惻度(唐洛反)　能著(鵬略反經本作𤏸非)。

詰虛𡚶(上輕一反孔註尚書云詰治也說文問也從言吉聲)。

過謬(上戈臥反下眉幼反顧野王云謬猶僻也方言詐也說文云狂者之妄言也從言翏聲)。

如標(必遙反考聲云舉也或從手作標)。

* 大方𠊳報恩經第一卷玄應

暉豓(又作艷同餘贍反方言美也秦晉之間謂美色為𧰚也)。

池湖(戶孤反說文大陂也楊州有五湖也)。

旃叔(或言甄叔迦或云緊叔迦樹名其花赤色此寶似之因以為名)。

喑唶(於禁反下子夜反聲類大呼也說文大聲也)。

微服(無非反爾雅幽匿也蔽微也注云謂逃竄也又亦止也從彳)。

呼􃻳(古文歙噏二形今作吸同𦏁及反廣雅歙飲也引也謂氣息入也)。

挑目(他堯反類聲云挑抉也謂抉出目也抉音烏決反)。

里程(除荊反程猶限也禮云程量也詩云程法也)。

掝眥(呼麥反掝裂也下靜計反目頭曰眥淮南子云瞋目裂眥是也經文從首作馘古獲反生獲斷耳曰馘馘非此
義)。

咆地(蒲交反說文咆喤也亦大怒也)。

輸頭檀王(此言訛也正言首靣馱那王此譯云淨飯或言白飯非也)。

** 第二卷

蟠蘭椿輪(蒲寒反椿勅倫反言形狀也)。

蒨練粲爛(于見反言也彩鮮盛貌也)。

眼眩(胡蠲胡遍二反蒼頡篇云視不明也國語觀美眩賈逵曰眩惑也)。

迫愶(補格反迫急也下虛業反方言愶䦧懼也謂以威力相恐懼也䦧音呼隔反今皆作脅亦云恐赫或云恐猲一
義也)。

𢧵遏(烏曷反蒼頡篇遏遮也爾雅遏止也郭璞曰今以逆相止為遏)。

財賄(古文𧶅同呼罪反財貨也通俗文財帛曰賄周禮通貨賄鄭玄曰金玉曰貨布帛目賄)。

兜鍪(莫候反廣雅謂之冑經文作鉾非字體)。

乾曬(所懈所寄二反謂乾物也)。

歎波那食(或云怛鉢那譯云􂌞也蒲闍尼食譯云可食佉陀尼食譯云可噉)。

湌唵(烏感反字林唵㗖也謂向口唵也以掌進食曰唵)。

嶔巖(苦銜反又音欽廣雅嶔岑高公羊傳云嶔崟山阜勢)。

羸惙(如劣反聲類惙短氣貌也惙亦──憂也)。

唼食(子盇反字林蟲唼血也經文作啑非)。

茹食(攘舉反茹啖也尒雅啜茹也郭璞曰啜拾者拾食之也)。

擔揭(說文作竭同其謁反負舉也左傳竭石以投人注云竭擔也)。

髕腨(扶忍反說文云膝骨也下又作膞同時兖反胇膓)。

炎旱(雨廉反炎熱也爾雅炎熏也郭璞曰謂旱氣熏灼人也)。

猥多(於罪反字典猥眾也廣雅猥蝢也)。

噢噎(於六反下一結反埤蒼噢咿內悲也謂痛悲之聲也噎塞也經文有作郁非體)。

爪攫(居縛反說文攫􃻴也蒼頡篇攫搏也淮南子云獸竆則攫鳥竆則啄是也􃻴音居逆反)。

單孑(古析反按子猶孤獨也說文孑無右臂曰孑國語胡有孑然是也)。

喊㖑(呼檻反下又作䛥欵二形同呼戒反方言喊聲也㖑呵也謂恚怒聲也經文或作闞音呼檻反二形通用)。

蹋張(唐盍反謂蹋地張目也經文從口作噏悵非也)。

拔肋(郎得反說文􃻵骨也經文作轡勒之勒非字體也)。

曒然(古文暾皎二形今作皎同公鳥反埤蒼云䁶明也淨也)。

** 第三卷

嫡嫡(丁狄反字書嫡正也公羊傳曰立嫡以長者何嫡敵也謂夫人之子尊無與敵也)。

耶維(或言闍毘或言闍維皆訛也正言闍鼻多義是焚燒也)。

蹎蹶(又作𠑘二形同丁賢反下居月反蹎蹶猶頓仆反倒也經文作顛厥非體仆音蒲北反)。

㽃瓳(字又作墦同普安反下戶吾反通俗文甎方大謂之㽃瓳今大方甎是也)。

慨歎(口代反慨歎大息也說文忨慨壯士不得志於心情憤恚也)。

悒遲(於急反字林悒不安也蒼頡篇悒不舒貌也)。

煩冤(於元反冤亦煩也屈也字從冖從兔兔為冖覆不走也故從冖經文作宛惋二形非體也)。

汪水(烏黃反通俗文停水曰汪爾雅云汪池也經文作洸音光非也)。

摩訶羅(此譯云無知也或言老也)。

** 第四卷

禱祀(都道都誥二反下徐里反說文告事求福日禱禱請也鬼神祀祭也)。

瞤動(而純反說文目動也經文作𥌎非體也)。

蕃息(輔袁反蕃滋也謂滋多也經文作繁繁盛也亦多也)。

帷帳(于追反字林在旁曰帷謂張幕障旁也幃圍也)。

湍浪(士桓反疾水也說文疾瀨也水流沙上曰瀨瀨淺水也)。

矇盲(莫公反有眸子而無見曰矇目無眸子曰盲)。

舉帆(又作颿􃻶二形同扶嚴扶浞二反釋名云隨風張帳曰帆也)。

振濟(脂忍反小爾雅振救也發也說文振舉也經文作賑之忍反隱賑富有也)。

草䕓(音察草蔖也亦芬經文作藻非也蔖音千古反枯草也今陜以西言草蔡江南山東言草蔖蔖音山東云七故
反)。

哮􃻷(又作唬同呼交反下呼嫁反通俗文虎聲謂之孝􃻷也)。

** 第五卷

白虹(古文羾同胡公反說文螮蝀虹也俗呼美人江東呼為雩釋名虹攻也純陽攻陰氣也)。

劓刵(又作㓷同魚器反下讓記反說文劓割鼻也廣雅刵截耳也)。

刖耳(古文明𨀄二形同魚厥五刮二反刖猶割也)。

𢲘摸(他含反說文遠取曰探手𢪛為摸也)。

禍酷(古文俈􃻸焅三形同口篤反說文酷急也告之甚也亦暴虐也白虎通云酷極也教令竆極嚴也)。

掊發(說文作枹桴二形同步交反桴引取也通俗文作掊手把曰揞)。

** 第六卷

牛呞(正字作齝𪘍二形同勅之式之二反爾雅牛曰齝謂食已復出也)。

跳枰(皮兵反埤蒼枰榻也謂獨坐板牀也釋名云枰平也以板作之其體平正也)。

須陀食(或云修陀此天食也修陀此譯云白也隨相論云須陀此云善陀此言貞實也)。

** 第七卷

弶網(巨向反字書謂施罝於道曰弶經文作摾俗字也)。

童齔(初忍反古文音差靳反毀齒曰齒說文男八月生齒八歲為之齔女七月生齒而七歲毀齒字從齒從七聲釋
名云齔洗也毀洗故齒更生新也)。
一切經音義卷第四十三


一切經音義卷第四十四

大唐翻經沙門慧琳撰

  
  * 
音菩薩本行經三卷　玄應
法集經六卷　慧琳
觀察諸法行經四卷　慧琳
菩薩處胎經五卷　玄應
弘道廣顯經四卷　玄應
施燈功德經一卷　玄應
央崛摩羅經四卷　玄應
無所有菩薩經四卷　慧琳
明度五十校計經二卷　慧琳
中陰經二卷　玄應
大法鼓經二卷(無字音)
文殊問經二卷　玄應
文殊問署經一卷　玄應
千佛因緣經一卷
如來祕密藏經二卷
月上女經二卷　玄應
佛地經一卷　玄應
大七寶陀羅尼經一卷　玄應
遺教經一卷　慧琳
出生菩提心經一卷　玄應
滅十冥經一卷　玄應
摩尼羅亶經一卷　慧琳
異出菩薩本起經一卷
月明菩薩經一卷　慧琳
心明經一卷　慧琳
善夜經一卷　慧琳
德光太子經一卷　玄應
商主天子經一卷　慧琳
差摩婆帝經一卷　慧琳
魔逆經一卷　慧琳
諸法最上王經一卷　慧琳
佛印經一卷　慧琳
文殊般涅槃經一卷　慧琳
鹿母經一卷　慧琳
鹿子經一卷　慧琳
賢首經一卷　慧琳
受持七佛經一卷(無字音)
大意經一卷
堅固女經一卷
離垢慧菩薩問禮佛經一卷　慧琳
右遶佛塔經一卷　慧琳
造塔功德經一卷　慧琳
寂照三摩地經一卷　慧琳
有德女問經一卷　慧琳
大乘四法地經一卷(無字音)
不增不減經一卷　慧琳
記法住經一卷　玄應
佛為海龍王經一卷(無字音)
妙色王經一卷(無字音)
大乘流轉經一卷　慧琳
師子素馱經一卷　慧琳
泥洹後灌臘經一卷　慧琳
八部佛名經一卷　慧琳
右五十三經八十二卷同此卷音。

* 菩薩本行經上卷玄應撰

軍持(正言捃稚迦謂雙口澡灌也或譯云瓶也)。

𤈓穀(又作炒㷅􃻹三形同初狡反方言㷅火乾也)。

牂𦍝(祖郎反羊三歲日牂牂然盛貌也下丁奚反𦍝羖𦍝羯羊也經文作𤘳丁禮反觸也𤘳非經用)。

來抴(又作曳同余世反說文抴引也謂牽引也)。

羯羠(因几反聲類􃻺羊也徐廣曰羯羠並犍羊)。

慍心(於問反慍怒也說文慍怒也蒼頡篇慍恨也)。

璣鄯尼(居衣反下音市戰反龍子名也)。

刖其(魚厥五骨二反刖猶割也經文作刓五桓反齊也)。

上旋(似緣反旋轉也經文作矩俱禹反方曰矩矩則也矩非此義)。

邪旬(或云闍維或云闍毗同一義也正言闍鼻多義是焚燒也)。

** 中卷

災禍(又作烖灾𣏹三形同則才反說文夭火曰災也)。

蜥蝪(斯歷反下以石反在草曰蜥蝪經文作𧊤非也)。

金拂(敷勿反廣雅拂除也謂除去塵土也拂拭也經文從巾作怫或作𣭘非也)。

** 下卷

騷動(蘇勞反說文騷擾也謂擾動也)。

萬歧(叉作𨙸岐二形同巨宜反謂道有攴分者也)。

晃焴(又作晄古文熿同胡廣反說文晃明也廣雅晃暉也下又作煜同由掬反說文煜燿也埤蒼煜盛貌也)。

瘡瘢(蒲蘭反蒼頡篇云瘢痕也痕音胡根反)。

* 法集經第一卷慧琳撰

羸損(力追反杜注左傳羸弱也賈註國語云羸病也說文瘦也從羊𣎆聲𣎆音騾臥也)。

曀障(上繄計反毛詩傳曰終風旦曀不日有曀爾雅云陰而風為曀說文從日壹聲也下章讓反考聲云障蔽也說
文云障隔也從𨸏章聲)。

** 第二卷

駿疾(遵峻反郭注穆天子傳云駿馬之美稱也說文馬之良者也從馬夋聲夋音七恂反)。

膚豓(上甫無反毛詩云膚美也說文云膚皮也從肉從盧省聲也下閻􂓢反毛詩云美色日𧰚左傳云美而𧰚是也
說文從豊從大從血經從色作艷俗字也)。

虹起(胡東反爾雅云螮蝀虹也禮記季春之月虹始見是也說文從虫工聲螮音帝蝀音凍也)。

秔糧(上革𢖍反考聲秈稻也聲類不黏稻也說文亦稻屬也從禾亢聲亢音康浪反經從米作粳俗字秈音仙)。

蠅蟻(上翼繒反鄭箋毛詩云蠅之為蟲也污黑為白污白為黑郭註爾雅云蠅好搖翅也說文蟲之大腹也從虫黽
象形黽音猛下宜倚反俗字也正作螘爾雅云蚍蜉也大曰蚍蜉小曰螘說文螘亦蚍蜉也從虫豈聲也)。

** 第三卷

矛矟(上莫侯反下雙捉反前音義第三十三卷證契大乘經中已釋訖)。

戉斧(上音越顧野王云舌者用戉以斬人司馬法云夏執玄戉殷執白戚周書云王左杖黃鉞孔安國云以斧飾
斧從戈從􃯩聲􃯩音厥或從金作鉞亦通用也)。

** 第四卷

跟踝(上音根下華瓦反)　腨脛(上時䎡反下形定反)。

髀膝(上蒲米反下薪七反)　胸脇(上音凶下𪏽業反)。

腹肋(上風屋反下音勒)　肘腕(上張柳反下剜灌反)。

肩臂(上音堅下卑寐反)　頭頰(兼葉反)。

頸項(上經郢反下巩降反)　髑髏(音獨音婁)。

窟宅(上坤瓦反)　爪齒(上莊狹反下鴟止反)。

膓胃(上音長下音謂)　脾腎(上音毗下音慎)。

心脨(妃吠反)　肪膏(上音方下音高)。

腦膜(上乃倒反下音莫)　涕唾(上天利反下吐臥反)。

髓腦(下雖觜反)　䈥骨(上音斤)。

齒齗(下音銀)　荷擔(上音何下多甘反從手)。

稠林(上長流反廣雅稠穊也已上第四卷中文字多說如來三十二相前大般若音義中已具訓釋是故但音而不
訓字也)。

** 第五卷

􃻻疾(上潛葉反廣雅健徤方言宋楚之間謂慧為健郭注云慧謂了慧健言便也顧野王云謂口舌聲利往來貌也
說文從巾從又從止作疌文字典說從人疌聲從手非也)。

糠糟(上音康聲類云穀皮也下臧勞反說文酒滓也二字並從米康曹皆聲)。

麞鹿(上音章下音祿字書云麞者小鹿之類也有角曰鹿無角曰麞)。

** 第六卷(無字音訓)

* 觀察諸法行經第一卷慧琳撰

捨㧖(烏革反包咸注論語云橫木以縛㧖是也說文從手戹聲正體作㧖經作扼俗字也)。

欲渡者撥(煩發反考聲橃謂縛竹木浮之水上也說文亦海中大船也從木發聲也或從舟作𦪑經從竹
作筏俗字也)。

撞弩(濯江反顧野王云撞擊也廣雅㓨也說文云擣也從手童聲)。

** 第二卷

阿(取上聲)　波(亦取上聲)。

遮(作可反)　那(曩可反經文從并非也)。

陀(取上聲也)　迦(薑佉反又取上聲)。

蹉(藏賀反)　詫(坼賈反)。

𠻬(宅下反已上並響梵語聲不合解字)。

** 第三卷

不槩(柯亥反鄭註禮記云概平斗斛者也又云量也說文作𣏙斗斛平也從木既聲今俗音古外反𣏙音骨說文𣏙
平也從木气聲)。

電泡(田見反說文電陰陽相激耀也從雨􃻼聲下魄茅反考聲水上浮漚也說文從水包聲)。

** 第四卷

鵁鶄(上音交下音精郭註爾雅云似𠒎脚高毛冠江東人家畜之云厭火災也山海經蔓聯山有鳥名鵁群飛尾如
雌鷄鳴即自呼食之治風說文鵁鶄也並從鳥交青皆聲)。

嗟慨(上借邪反毛詩傳云嗟者美之也爾雅咨嗟也說文嗟從口差聲下開愛反鄭箋毛詩云慨謂歎息也說文忨
慨壯士不得志也從心既聲或從氣作愾有從口作嘅俗字也)。

調戲(條弔反毛詩傳云調嘲也下希義反郭註爾雅云戲謂相調戲也說文調從言周聲經從手作掉掉謂搖也非
此義說文戲字從戈䖒聲也䖒音許衣反經作戱俗字也)。

蹴蹋(秋音反何休注公羊傳云以足逆踏之曰蹴下談盇反埤蒼蹋謂足著地也說文蹋踐也並從足就􂰌皆聲􂰌
音塔)。

* 菩薩處胎經第一卷玄應

翅搜(尸豉反下所流反按婆􃹱釋翅城即天竺城也譯云婆􃹱此言住處釋翅搜者能也謂能仁住處城也經中或
作釋氏瘦城或作舍衛城或云迦維羅衛城或言迦毘羅城皆猶梵言輕重以名釋迦音訛故也)。

自襞(卑亦反襞褺也廣雅襞屈褺音牒也)。

儭身(字書或作寴字同且𠫤反又差覲反儭至也近也)。

唼嗽(子盇反下又作欶同所角反通俗文舍吸曰嗽)。

盖天(諸經作廅天此譯云有光壽天也廅音烏合反)。

阿波魔那天(或作廅波摩那天此譯云無量光天)。

阿會豆修天(或作阿波亘修天或作阿波會天也)。

相􃗵(又作摚㲂掁三形同文庾反謂相觸也摚挂也)。

哊咽(禹六反下於賢反廣雅哊吐也喉也經文作陏音墮誤也)。

􂫗㗱(又作𪙍同補各反下子立反說文􂫗㗱味入口貌也)。

** 第二卷

鼻𡹼(魚偃反通俗文云緩脣謂之𡹼磭磭音昌若反今其事也經文作嵃魚產反㟞嵃也嵃字非義也)。

如篅(市緣反說文判竹圓以盛穀者蒼頡篇篅圓倉也經文作簞音丹竹器名也簞非此義也)。

蛄蟥(古胡反螻蛄也下胡光反蟥蛢甲蟲也大如虎豆綠色也蛢蒲丁反)。

** 第三卷

勸訹(私律反說文訹誘也經文作恤非也)。

揖讓(伊入及平推也亦手小舉之也廣雅揖進也)。

陶冶(徒高反下弋者反陶謂作瓦器也冶鑪銷者也陶化也冶消也)。

僧那(此譯云鎧甲言以被著飾大鎧也)。

龜鼉(徒多反三蒼云似蛟而大山海經江水足鼉郭璞云似蜥蜴大者長一文有鱗彩可以為鼓經文從魚作𩵔非
也)。

利㭰(古文㭰今作𠲿同子累反字書㭰鳥啄也)。

攣空(居萬反通俗文汲取曰攣說文抒漏也)。

** 第四卷

蟲蝗(胡光胡孟二反螽也謂蝗蟲也小曰蝩大曰蝗云魚子所化作也蝩音鍾經文作蟥非體也)。

軫宿(之忍反)。

亢宿(恪浪反)。

撩擲(又作摷同力彫反謂相撩擲也擲相投也)。

杖挃(知栗反廣雅桎剌也以指𣐀剌者)。

大辟(古文􃛞𠮃二形同裨尺反辟怯也除也經文作僻隱僻之僻非也)。

芟除(所巖反刈草也詩傳曰芟除草也經文作釤所鑒反大鎌也釤非此用也)。

** 第五卷

槍剌(且羊反說文槍距也通俗文剡木傷盜曰槍木䥫槍皆作此經文作鏘玉聲也又作鎗非)。

八藏(在浪反一胎化藏二中陰藏三摩訶衍方等藏四戒律藏五十住菩薩藏六雜藏七金剛藏八佛藏梵本云名
篋以藏替之也)。

* 弘道廣顯三昧經
** 第一卷(先不訓)

** 第二卷玄應

蔚有(於謂反文章貌廣雅蔚數也說文綵繁數也)。

景風(居影反八風中南方曰景風風動蟲生也)。

** 第三卷(先不訓)

** 第四卷

力贔(古文奰𢘍𡘉三形今作㔗同皮冀反說文贔壯大也謂作力怒也詩云不醉而怒曰贔也)。

輕驫(纂文音徒答反又音風幽反廣雅驫驫走也)。

* 施燈功德經玄應撰

羸痏(古文𤹠𤶬膌三形同才亦反瘠瘦也)。

支提(又名脂帝浮圖此云聚相謂累石等高以為相或言方墳或言廟皆隨義釋也)。

* 央掘魔羅經第一卷玄應

龜𡍩(恥格反莊周云宋人有善不龜之藥者注云其藥能令人手不龜文坼裂者也)。

烏伏(作句同扶富反謂蓲伏其卵及伏雞等亦作此字今江北通謂伏卵為菢江南日蓲音央富反)。

** 第二卷

虓闞(又作唬同呼交反下呼檻反說文虎怒聲也詩云闞如虓彪是也)。

雄傑(奇哲反詩云邦之傑子傳曰傑特立也英傑也才能也智出千人曰傑也)。

興渠(此言少訛也借音嫣蠅反出烏茶娑他那國彼土人常所食者也此方相傳以為芸薹者非也嫣音虛延反)。

童真(是沙彌別名式叉此言學亦云隨順無違梵言究磨囉浮多究磨羅者是彼土八歲以上未冠者童子總名也
浮多此云真亦言實也)。

酣醉(古文佄同胡甘反漢書應劭曰不醉不醒曰酣一云樂酒曰酣也)。

** 第三卷

緜纊(古文絖同音曠說文纊絮也小爾雅云纊緜也絮之細者曰纊)。

津溜(子隣反下力救反津液也蒼頡篇液汁也字書云溜謂水垂下也)。

** 第四卷

維持(翼隹反維猶聯結也亦維持之也維繫也)。

嬉謔(虛基反下虛脚反嬉戲樂也謔相戲調也)。

驍捷(古堯反廣雅驍健也亦勇急也)。

震慴(徒頰之涉反爾雅慴懼也經文作疊非體)。

俛仰(無辯反俛低頭也言閔默不已也)。

卜筮(時世反筮問也禮記龜為卜箸為筮卜筮者决嫌疑定猶預故疑即筮之字從竹古今之正字)。

杜門(古文􃻽同徒古反國語杜門不出賈逵曰杜塞也塞閉也)。

瞪矚(直耕反埤蒼直視也下之欲反)。

顛沛(又作􃻾蹎二形同都賢反下浦昧反謂偃仆也經文從犬作𤠶非也)。

* 無所有菩薩經第一卷慧琳

蠃敱(上盧戈反前音義第三十卷不退轉法輪經第四卷已釋蠃字經從累作螺俗字也古今正字正作蠃)。

有音(邑今反說文音聲也生於心有節於外謂之音也官商角徵羽聲也又金石絲竹匏土革木也從言含一經從
口作暗說文齊宋之間謂兒泣不止曰暗非經義也)。

** 第二卷

氣噓(許居反梵語旃陀羅名也)。

掬於(居六反毛詩傳云兩手曰掬也掬說文從手從􃻿省聲􃻿音同上或上從勹從米作匊古文作􃼀亦作􃻿並通
用勹音包也)。

涌出(容腫反劉兆注公羊傳云涌騰也說文從水甬聲也經從足作踊考聲躍也非經義也)。

** 第三卷

承攬(藍敢反考聲攬收也廣雅取也王逸注楚辭持也說文從手覽聲古文作掔亦通)。

** 第四卷

壓油(音鴨考聲壓猶鎮也說文從土厭聲厭從厂從𤡜𤡜從􃼁從肰肰音然也經作厭俗字也)。

* 佛說明度經上卷慧琳

有黠(下閑軋反考聲黠利也方言云慧也說文從黑吉聲也)。

泥洹(下活官反梵語或云涅盤)。

群輩(杯妹反宋忠註太玄經云輩猶類也說文從車非聲或從北作軰俗)。

婬劮(上以針反考聲婦人多慾也文字集略云謂男女野合也左傳貪色曰婬也說文私逸也從女㸒聲下寅質
反廣雅云劮亦婬也古今正字從力失聲經並從水作淫泆淫過也泆洩也乖經義誤也)。

稽首(上溪禮反鄭注周禮云稽首首至地也說文從旨從􃬝省聲也􃬝音兮從禾禾音鷄從禾者非也古文作𩠜從
旨從古首字也)。

** 下卷

髠頭(上窟昆反考聲髠謂去其髮也說文大人曰髠小兒曰剃從髟兀聲也經作𨱙俗字訛略非也髟音必遙反)。

剔䰅(上聽的反聲類剔謂剃髮也文字典說從刀易聲亦作𩮜)。

蜎飛(上於緣反前音義第三十五卷菩薩逝經中已釋訖)。

𧏦動(如准反前音義第三十五卷長者子逝經中已訓釋)。

薜茘中(上鼙閉反次犁帝反梵語餓鬼之總名也)。

拷掠(上音考下涼尚反鄭註禮記云掠謂捶治人也古今正字從手從諒省聲也)。

* 中陰經上卷玄應

𤸙天(烏合反譯云有光壽經中有作阿波天同一名也謂二禪初天少光天也)。

須滯天(除例反道行經作須䠠天音徒計丁計二反又作須㿃天音帝樓炭經作嚏天音帝皆梵語訛轉也
此譯云善觀天即善見也)。

瘡疣(字體作肬籕文作默同有流反通俗文體目曰肬經文作痏音位理反蒼頡篇痏歐傷也)。

斗藪(又作擻同蘇走反方言斗擻走舉也周成難字斗擻豰􃛳也音都穀反下蘇穀反經文作枓拺二形音同拯策
並非字體也)。

** 下卷

擲線(文字詁約古文作線今作綫同私賤反所以縫紩者也)。

劒刎(古文􃼂同云粉反通俗文勿刻曰刎公羊傳曰公遂刎脰而𣦸何休曰刎割也脰音豆也)。

* 大法鼓經二卷(無字音訓)

* 大方廣如來祕密藏經二卷(無字音訓)

* 文殊問經上卷玄應

多弭(彌氏反)　炮字(父交反)　攞字(力可反三句並梵語也)。

** 下卷

底舸(古我反山名律主居之)。

芿山(而證反亦而蒸反又作艿律主居之也)。

舟航(又作杭同何唐反方言自關而東或謂舟為航航渡也濟渡之舟也)。

罾網(則恒反罾𠕀之總名也樹四植夾水以掛䋄曰罾也)。

跨上(苦霸反跨躡也字林跨渡也)。

𤚩牛(疾津反字略云異牛名)。

波拕(太何反)。

* 文殊師利問菩薩署經玄應

陂諟(彼皮反下匙爾反比丘名也)。

倪三颰(五禮反下蒲沫反人名也)。

提胳(公諾反說文腋下也埤蒼在肘後)。

分畛(之忍反婆羅門名也)。

僑泉(自宣反經文作𤱄𡺙二形非也)。

黤黮(烏感反下他感反不明也亦深黑也)。

我齎(又作賫子奚反說文賫持遺也)。

* 千佛因緣經一卷慧琳

頻蠃(音騾梵語也經作䗍今俗作螺並非正體)。

揵連(音上䖍梵語也)。

跋陀(上蒲未反梵語也)。

摩睺(下音侯梵語也)。

優曇鉢(上音憂中音潭梵語也古文云)。

啼咷(上皓高反俗字也正作號下道勞反周易云先號咷而後笑也顧野王云大哭也廣雅云鳴也古今正字唬咷
大泣也並從口虎兆皆聲也)。

鎔銅(上欲鍾反下徒東反漢書云猶金之在鎔也又云唯冶之所鑄也說文銅赤金也鎔冶器也二字並從金形聲
字也)。

創疣(楚莊反考聲聲瘡痍也或作瘡說文瘡傷也又刃入肉也從刃一也象形也下有求反蒼頡篇疣病也考聲皮
上風結也古今正字從疒尤聲也或作肬又作𪐤有音右者非也)。

* 月上女經上卷玄應

脅嚇(方言作䦧同呼隔反謂以威力恐人)。

呵𠿒(火曷反廣雅𠿒怒也埤蒼云𠿒呵也經文作喝乙芥反嘶喝也)。

雀垛(徒果反謂城上女牆也經文作墮落之墮非體也)。

寮窗(力彫反蒼頡篇寮空也亦穿也)。

藻棳(又作梲同之兌反爾雅梁上楹謂之棳註云侏儒柱也蒼頡篇栭也)。

** 下卷

* 佛地經玄應

眇然(彌縹反廣雅眇莫也眇遠也遠視眇然寂莫不知邊際也)。

所都(覩胡反字林有宗廟先君之主曰都城郭之城曰都又人之所聚曰都也)。

* 大七寶陀羅尼經一卷(無字要音)

* 佛垂般涅槃略說教戒經慧琳

貿易(上矛候反顧野王云貿猶交易也爾雅賣也說文從貝卯聲也)。

墾土(康佷反上聲字也蒼頡篇墾耕也方言墾力田也郭注云謂耕墾用力者也古今正字從土豤聲也)。

媟慢(仙烈反孔注尚書云媟亦慢也方言狎也說文從女枼聲枼音葉也)。

轡制(碑媚反顧野王云􃺗所以制馭馬也說文乘馬具也從𨊥絲絲與連同意𨊥音衛經從口作轡非也)。

輕躁(遭到反鄭注論語云躁不安靜也考聲謂性急說文從足從喿音騷到反)。

騰躍(上特登反下羊灼反前第三十四卷新譯密嚴經上卷已釋)。

黑蚖(玩丸反前第三十三卷決定總持經已音釋)。

霹靂(上疋覔反下零滴反前第三十卷大方廣寶篋經上卷已釋經從足作𨁅􃼃非也)。

鑽火(祖官反前音義第三十五卷老母經中已具釋)。

著鎧(上張略反下開改反前音義第三十五卷順權方便經卷中已釋)。

* 出生菩提心經

迦蘭陀(或言迦蘭䭾迦或言羯蘭鐸迦鳥名也其形似鵲鞞紐婆那此云竹林謂大竹林也此鳥多栖此林
昔有國王於此睡息蛇來欲螫鳥鳴覺之王荷其恩散食養鳥林主居士遂從此鳥為名名迦蘭䭾舊安外道後奉如來
也)。

俱致(或言俱𦙘此言千萬或言億而甚不同故存本耳)。

㝹􂧍(乃侯反下莫胡反)。

紆伏哆(衣于反)。

系𡳐(下計反已上並梵語)。

* 滅十方冥經玄應

憂灼(之若反灼謂憂懼也灼痛也)。

* 佛說摩尼羅亶經慧琳

羅亶經(中丹爛反經題目梵語)。

目眩(玄絹反廣雅眩惑也蒼頡篇視不明也形聲字)。

􂧘提(梵語也此字取聲不合訓解也)。

跛蹇(上波我反下居偃反前第三十四首楞嚴三昧經上卷已釋)。

暍死(上偃歇反說文暍傷熱暑也從日曷聲或作暍𤸎古字也經文從月作𣎅非也)。

洿池(上沃古反廣雅洿深也國語塞泉源而為潢洿賈逵註云大曰潢小者曰洿經文作污俗字亦通又去聲又渦
臥反後二音今並不取之也)。

圂神(魂困反說文云圂廁也從囗豕在其中經文從水作溷非經義也囗音韋也)。

* 異出菩薩本起經(無字可釋)

* 月明菩薩經慧琳

親理(力紀反鄭注禮記云理猶性也又云倫類也理分也今多作里二十五家為里方居一里之中也亦通古今正
字從玉里聲)。

* 心明經慧琳

執爨(七亂反鄭注周禮云爨即今炊竈也杜註左傳爨炊也說文齊謂之炊爨文字典說從臼臼象持甑從冂象竈
􃼄椎薪內火也臼音躬六反冂音癸營反􃼄音拱也)。

熈怡(上喜飢反下以之反前音義第三十五卷諸法勇王經已釋也)。

山岡(閣即反爾雅云山脊曰𡶩也郭注云謂長山背也說文從山网聲經文作崗俗字誤)。

􂔇灼(上鬼永反蒼頡篇􂔇大明也彰也考聲象窗牖開明也象形字也下章若反廣雅灼明也或作焯亦同從火勺
聲)。

愆咎(羗虛反孔注尚書云愆過也顧野王云凡物有過皆謂之愆也說文從心衍聲或作􃼅古字亦作𠐨也衍音演)。

羈制(寄宜反前第三十五卷彌勒下生成佛經已釋或作羇又作䩭古字也)。

潷飯(彬密反廣雅潷𥂖也埤蒼匕去汁曰潷古今正字從水筆聲或作涅亦通經文或作匕飯義同亦去飯汁也𥂖
音祿)。

鞌勒(案寒反考聲云馬鞌也說文鞍馬莊具也從革安聲也經從案作鞍俗字)。

貲數(上子斯反毛詩傳云貲財也說文貨也從貝此而聲也)。

罪釁(欣靳反杜注左傳云釁非也隙也前音義第三十二卷無所有希經中已釋)。

* 佛說善夜經慧琳

謗讟(上傅曠反下徒祿反郭注方言誣謗怨痛也杜注左傳讟誹也說文謗毀也從言旁聲也讟從誩賣聲也賣音
育誩音竸也)。

𨷖諍(當遘反。顧野王云稱兵相攻戰曰𨷖。蒼頡篇云𨷖爭也。通俗文云相牽曰􂫖字鏡闘竸也纂韻遇敵交爭也。說
文兩士相對兵仗其後象形欲相鬥也。從丮戶相對為門亦會意字也。丮音戟用音恭玉反。先賢諸儒見與門字相亂中
加斲字為𨷖以簡別之也。後代不曉因草隸又改𠁁為豆。從門從豆從斤作􂫖行已久矣不可改正也。斲音卓𠁁亦古文
卓字)。

* 德光太子經玄應

羯隨(或作羯毗或作迦毗或作加毗皆一物也此云好聲鳥也經文從鳥作鴹非也)。

貧窶(瞿矩反詩云終窶且貧傳曰窶者無禮也字書窶空也)。

􃼆㪡(又作敲同苦交反下苦害反苦曷二反三蒼敲㪡相擊也經文作穘奴飽反槩古代反並非此用也)。

鸕𪇔(力胡反下音慈爾雅云𪇔鷧郭璞云即鸕鶿也觜頭如鈎食魚者也中國或名水鴉此鳥胎生從口吐出一產
八九子也)。

鋃鐺(洛當反下都堂反說文銀鐺𤨏也通俗文錘頭曰銀鐺也)。

* 商主天子所問經慧琳

疲倦(上被眉反顧野王云疲亦倦也廣雅云病也古今正字云勞也從疒皮聲下權院反廣雅云倦極也勞也顧野
王云亦疲也說文從人卷聲也經作惓說文作券並通用)。

懈怠(古賣反經作𢢣亦通前音義第三十三卷大乘伽耶山頂經中已釋訖也)。

缺減(大決反前第三十二卷彌勒下生成佛經中已釋下甲斬反杜注左傳云減輕也韓詩外傳少也古今正字云
損也從水咸聲也)。

* 差摩婆帝經慧琳

名波都拏(音搦加反梵語頻婆娑羅王美人衣名也)。

* 魔逆經慧琳

陽燧(古文作𤎩鐆二形今作􃼇聲類或作燧同辭醉反又云檖謂取火於日者也論語鑽燧改灭也古今正字云取
灰具也從火遂聲也)。

搪揬(徒郎反下徒骨反廣雅觸冐榶衝揬也字書揬揩也古今正字二字並從手唐突皆聲)。

原赦(魚袁反原猶放逸也魏志特原不問罪是也下書夜反三蒼赦舍也周禮掌三赦之法一赦幼小二赦老疾三
赦惷愚也說文赦寬免也從攴赤聲也)。

* 諸法最上王經慧琳

謦欬(上輕珽反下開改反前第三十三卷不退轉法輪經已釋)。

簸多龍王(上波我反梵語也)。

* 佛說佛印三昧經慧琳

禽獸(上及金反前第三十三卷老母經中已釋經從犬作𤢌狩非也)。

* 文殊師利般涅槃經慧琳

阿茂咤(梵語寶名也)。

* 鹿母經慧琳

弶中(強向反考聲施罥於道曰弶也今獵家施弶以取鳥獸其形似弓也文字典說文從弓京聲經作摾俗字也)。

烹爼(普羹反烹煮也亦熟也下側呂反字書爼几也古今正字云禮爼也從半肉在且上)。

* 鹿子經慧琳

煢悸(古文惸􃼈二形同巨營反孔註尚書云煢單也詩傳云煢煢然無所依也又云憂思貌也古今正字從卂熒省
聲下渠季反謂心驚不定也亦心動也)。

􃝰􃝰(又作􃜓同音幽毛詩云􃝰􃝰鹿鳴傳曰鹿得草􃝰􃝰然而鳴相呼食也古今正字云鹿鳴聲也從口幼聲也)。

* 佛說賢首經慧琳

颰陀師利(上盤鉢反梵語瓶沙國王夫人也瓶音並冥反)。

嬉戲(上喜其反蒼頡篇嬉戲笑也說文樂也從女喜聲下希寄反考聲戲謔也詩傳云戲逸豫也爾雅云謔浪笑敖
戲謔也字書云嬉也古今正字從戈䖒聲䖒音欣衣反)。

* 受持七佛名號所生功德經一卷(無字音)

* 佛說大意經一慧琳

險阻(上􃻵撿反下側旅反顧野王云險難也郭註爾雅阻亦險難也說文並從𨸏僉且皆聲經從山作嶮岨非也僉
音妾閻反且音即余反)。

攬束(上藍敢反前無所有菩薩經第三卷已釋訖也)。

𡊅土(分問反廣雅云𡊅除也說文棄除也從廾推􃲜棄米官溥說似米非米古文矢字也經從土作𡐢或從米作
糞非也廾音拱􃲜音鉢槃反)。

蚑行(上妓羇反顧野王謂𪊽鹿之類跂踵行者也說文亦蟲也從虫支聲或從足作跂𪊽音君)。

* 佛說堅固女經慧琳

號𠢧堅固如來(𠢧字昇證反經從女作媵非也)。

* 離垢慧菩薩問禮佛經序慧琳

闢重關(上脾壁反周易云闢戶謂之乾也說文闢開也從門辟聲下慣頑反前第三十五卷彌勒下生成佛
經已釋)。

德跨(下誇化反顧野王云跨謂舉足也杜注左傳云跨謂過其上也賈注國語云股也說文云渡也又云以跨步之
跨也從足夸聲)。

𠢧辯(上昇證反考聲云𠢧強也說文從力􃸛聲也􃸛音沈錦反經從月作勝俗字非也)。

藉五輪(上寂夜反漢書藉猶假借也從廾五輪者謂左膝右膝左手掌右手掌頭頂是為五輪五處皆須至
地䖍誠作禮常以此五處至地禮敬三寶當來成佛之時五處皆有千輻輪相顯現也古字云也)。

隤運(上徒回反禮記泰山其頹乎考聲壞也說文隤墜下也從𨸏貴聲經文從禿作頹非此用)。

暨龍朔(下其懿反考聲暨及也說文從且既聲經從水作洎肉汁也非經義)。

已上經首序已下入經文。

聽許(上剔寧反考聲聽從也說文從德耳壬聲也德古文德字壬音剔井反)。

* 右遶佛塔功德經慧琳

倉㐭(林寢反考聲㐭亦倉也鄭注周禮云藏米曰㐭說文從人回象屋形中有戶牖也)。

* 造塔功德經一卷(無字音)

* 寂照神變三摩地經慧琳

黎呫毘(呫音襜攝反梵語義譯王族公子也)。

寶𨥥(下􃫛猛反考聲𨥥銅䥫等璞也鄭注周禮金玉未成器也亦從丱從金丱音古患反或作鑛或從石作礦並通
用也)。

顰蹙(上脾賓反下晶昱反顧野王顰蹙憂思愁不樂之貌也考聲聚眉也說文從頻卑聲古今正字蹙促也從足戚
聲)。

焚蕩(上扶文反考聲焚謂火燒也說文從火在林下亦聲也下堂浪反孔注尚書蕩除也說文從水𦳝聲𦳝音丑良
反)。

* 有德女所問大乘經慧琳

嶷然(凝棘反考聲嶷然山貌也桂菀珠叢𡸦嶷亦山峯貌也說文從山疑聲又音疑今不取𡸦音鋤側反)。

* 大乘四法經(無字音)
不增不減經慧琳

是觸(下衝燭反廣雅觸𥥛也說文觸牴也從角蜀聲經作𧢻古字也)。

* 如來記法住經

拘尸(舊經中或作拘夷那竭又作究拖那城者以梵言那伽𡆆此云城也譯言上茅城者多有好茅故也)。

枯槁(古文𣩅說文作槀同苦道反槁木枯)。

阿輸迦(此云無憂或言阿育者訛略也是阿闍世王孫)。

訕謗(所姧反蒼頡篇云訕誹也廣雅訕謗毀也)。

* 佛為海龍王說法印經
妙色王因緣經(已上二卷並無字音訓)

* 大乘流轉諸有經慧琳

稠密(上宙流反毛詩傳稠亦密也說文稠多也從禾周聲經從糸作綢是綢繆字非經義也)。

* 師子素馱娑王斷肉經

囚縶(下砧立反毛詩傳云縶絆也杜注左傳拘縶也古今正字從糸執聲或作馽古字也)。

* 般泥洹後灌臘經

貰許(上時夜反顧野王云貰賖也說文貸也從貝世聲也)。

達嚫(初靳反文字集略云嚫施也從口親聲)。

栲治(上珂老反考聲云栲擊也說文從木考聲下雉知反考聲云治理也顧野王云修故也說文從水台聲也)。

* 八部佛名經慧琳

族姓(上藂鹿反爾雅父之從祖昆弟為族父說文從􃼉從矢經從手作挨俗字也)。

鈔賊(上炒教反郭注方言云鈔強取物也廣雅云掠也說文從金少聲亦作抄)。
一切經音義卷第四十四



一切經音義卷第四十五

翻經沙門慧琳撰

  
  * 
菩薩內習經一卷　慧琳
菩薩投身餓虎經一卷　慧琳
師子月佛經一卷　慧琳
八大人覺經一卷　慧琳
長者法志經一卷　慧琳
薩羅國王經一卷　慧琳
庵提遮女經一卷　無字
十吉祥經一卷　慧琳
法滅盡經一卷　慧琳
一切智光仙人經一卷　無字
甚深大迴向經一卷　無字
天王太子辟羅經一卷
三品第子經一卷　無字
四軰經一卷　慧琳
佛說當來變經一卷　慧琳
金剛三昧經二卷　慧琳
金剛三昧不壞經一卷　慧琳
十二頭陀經一卷　慧琳
佛分衛經一卷　慧琳
法常住經一卷　慧琳
長壽王經一卷　慧琳
優婆夷淨行法門經二卷　慧琳
已上大乘單譯經已下大乘律
菩薩地持經十卷　玄應
菩薩善戒經九卷
淨業障經一卷　慧琳
優婆塞戒經七卷　慧琳
梵網經二卷　慧琳
受十善戒經一卷　慧琳
佛藏經四卷　慧琳
菩薩瓔珞本業經二卷　慧琳
菩薩戒經二卷　慧琳
菩薩戒羯磨文一卷　慧琳
菩薩藏經一卷　慧琳
菩薩善戒經一卷　慧琳
菩薩內戒經一卷　慧琳
優婆塞五戒威儀一卷　慧琳
文殊淨律經一卷　慧琳
清淨毘尼方廣經一卷　慧琳
寂調音經一卷　慧琳
三聚懺悔經一卷　慧琳
五法懺悔經一卷　慧琳
受菩提心戒經一卷　慧琳
最上乘受戒經一卷　慧琳
入灌頂受戒經一卷　無字
三曼陀多颰陀羅經一卷　玄應
佛說菩薩受齋經一卷
文殊師利悔過經一卷
舍利弗悔過經一卷
法律三昧經一卷　慧琳
十善業道經一卷　慧琳
右五十經八十一卷同此卷音。

* 佛說菩薩內習六波羅蜜經慧琳

依著(上倚希反王肅注尚書云依助也毛詩傳依倚也箋云依之言愛也說文從人衣聲經從犬作猗案說文犗犬
也與經義殊乖音界下文略反)。

* 菩薩投身餓虎起塔因緣經慧琳

𧗳𧷓(上玄絹反又音絹說文云𧗳行旦賣也從行言或作衒亦作䝮下正賣字也)。

妄瞤(下閏倫反說文云瞤目動也從目閏聲)。

蛆螫(上展列反愽雅云䖧亦螫也廣雅䖧痛也或作蜇古今正字從䖝旦聲也下聲隻反說文蟲行毒也從䖝赦聲)。

柱頰(上誅縷反考聲云杜拒也拓類也說文從木主聲)。

蹠踐(上之石反淮南子云鳥排空而飛獸蹠實而走許叔重注云蹠蹈也行也說文從足庶聲經文從鹿作蹗誤也)。

𣦢跛(并癖反考聲云𣦢足徧枯不任行也韻略跛不能行也說文從止辟聲經從足作躃誤也或作躄通用)。

* 佛說師子月佛本生經(無字音訓)

* 八大人覺經

危脆(下詮歲反)。

罪藪(下蘇走反鄭注周禮澤無水日藪古今正字從艸數聲艸音草)。

熾然(上齒志反毛詩傳云熾盛也顧野王云猛火也說文從戠從火戠音職也)。

* 佛說長者法志妻經

焜煌(上胡本反郭璞注方言曰焜煌盛皃也說文焜亦煌也從火昆聲下音皇蒼頡篇煌煌光也說文輝也從火皇
聲)。

* 薩羅國經
* 慧琳撰

鸉鳥(上養將反爾雅云白􃼊鳥也郭璞曰似鷹尾上白也或作鶍今正字從鳥楊聲經從羊作鴹非也)。

門閫(下坤穩反鄭注禮記云閫門橛也說文作梱從木困聲從門作困亦通用)。

* 佛說庵提遮經(無字可音)

* 佛說十吉祥經(無字音訓)

* 佛說法滅盡經慧琳撰

無央(約姜反王注楚辭云央未盡也廣雅央久也說文從口大聲經從革作鞅音央仰反殊乖經義今不取也口音
癸營反)。

擯出(上必吝反文字集略云徙之遠方也莊子擯弃也文字典說從手賓聲經文從歹作殯是殯埋字非經義也)。

墾殖(上𣥜佷反蒼頡篇墾耕也郭注方言耕墾用力者也古今正字從土豤聲經文從犬作墾俗字也下承力反杜
注左傳云殖長也蒼頡篇殖息也字書樹也說文從歺直聲豤音坤本反歺音矝)。

短促(上端卵反蒼頡篇短促也說文不長也從矢從豆經文從扌作𢭃非也)。

憺怕(上談濫反下烹伯反顧野王云憺謂恬也王逸云安也廣雅云怕靜也說文怕無為也竝從心詹白聲經文作
惔誤)。

* 一切智光明因緣不食肉經(無字音訓)

* 佛說甚深大迴向經(無字音釋)

* 天王太子辟羅經(無字音訓)

* 佛說三品弟子經(此經無字音訓)

* 佛說四輩經慧琳撰

戲譺(下疑紀反蒼頡篇𧭐欺也廣雅云調也說文云誤也從言疑聲也)。

眄睞(上眠遍反說文云眄邪視也一目偏合也從目丐聲經作䀎俗字也下來代反廣雅云睞視也說文瞳子不正
也從目來聲)。

檛罵(上鵽瓜反聲類云檛捶也古今正字從木過聲鵽竹刮反)。

* 佛說當來變經慧琳撰

悒慼(上陰急反王注楚詞云悒憂也又注云歎息也說文從心邑聲也)。

* 金剛三昧經上卷慧琳撰

羼提(梵語也察莧反)。

恢廓(上苦回反杜注左傳云大也說文從心灰聲灰字從火從厂)。

唵摩羅(上烏感反梵語識名)。

阿鞞拔致(下必彌反梵語不退轉)。

海𪓾(下吾高反東海中大鼈也其形甚大背如山嶽故莊生寓言云龍伯國人鉤鼇是也經喻心王又書激字從水
水名也非經義合從黽也)。

** 下卷

闡提(上昌演反梵語該羅此云無善心人也)。

如陽燄水(葉漸反熱時陽燄也遠看似水波動渴鹿心生迷倒逐之畢竟無水喻凡夫心隨􃼋想遷轉不
住竟無所得)。

* 金剛三昧本性清淨不壞不滅經慧琳

摩尼豓(下閻漸反三昧名也經作艶俗字也)。

額上(上牙格反方言額顙也說文從頁各聲經從客作額俗字)。

* 佛說十二頭陀經慧琳

擯人(必𠫤反前法滅盡經中已具釋經從人作儐儐助也與經義乖也)。

鳥𦳊(下尸耳反古今正字云𦳊糞也從艸從􃼌省聲或作屎俗字謬也經文作𡱁𡱁陳也陳弃之意也􃼌古文胃字)。

肪膚(上眆王反考聲云肪腹中膏也說文肪𦘺也從肉方亦聲也)。

腦膜(上猱老反古今正字惱頭中髓也從肉􃫻聲下恾博反說文云􃶏閒膜從􃶏莫聲猱音奴刀反)。

* 佛說樹提伽經

黤黲(烏敢反考聲云黤黲不明也王注楚辭云黤亦不明也說文青黑也從黑奄聲)。

撩戾(上音了下音麗)。

腰髖(上杳消反亦作𦝫下欵相反埤蒼云臗尻也考聲云䏶骨也說文義同從骨寬聲亦作臗也)。

娿婆(上烏可反下蒲我反案經文云腰髖娿婆言不自勝致也蓋借音會義不以文害意苦執於字與理殊乖)。

庵屋(上烏含反廣雅云庵舍也說文從广奄聲經文從草作菴菴􃼍字是草名誤也)。

鎢錥(上鄔胡反下餘六反埤蒼云鎢䥈小釜也廣雅鎢錥謂之銼𨯤也古今正字同二字並從金烏育聲也䥈音莾
銼音才戈反𨯤音力戈反)。

* 佛說過去分衛經

戀嫪(上力轉反下勞到反廣雅云嫪妒也聲類云嫪惜也謂戀不能去者也說文從女翏聲翏音力要反)。

澡瓶(上遭老反經作滲俗字也)。

潺滴(上査閑反王注楚辭云潺潺水流皃也古今正字從水孱聲孱音上同下丁歷反考聲水𣾪也)。

* 佛說法常住經(此經無字音訓)
長壽王經慧琳撰

募求(上謨布反蒼頡篇云求也說文廣求也從力莫聲)。

𠧒匃(垓艾反考聲云求也顧野王云匃乞也說文亦乞也人亡財則乞匃故從人從亾經文作丐非也)。

徇園(上巡俊反考聲云徇求也從也顧野王云徇齊也說文從彳旬聲彳音丑赤反)。

* 優婆塞淨行法門經上卷慧琳

㮈王(上乃帶反梵語國名也經作奈一也)。

遠􃹒(下纏列反鄭注論語云徹通也國語云徹猶明也說文從彳從支􃼎聲經從手作撤撤剝也非經義也)。

肪膏(上音方前十二頭陀經中已釋今經本作𩨣非)。

毘羶闍(上設氈反梵語)。

俱眴(下玄絹反王注楚辝云眴視皃也顧野王云如今人動目密相戒語也說文目搖動也從目䀏聲䀏音上同)。

匳底(上𣫍霑反考聲云匳似合而有稜節所以𣫍物也古今正字盛香器亦盛鏡器也從匚僉聲也或作􃵒也匚音
方經作匳俗字非也)。

展轉(上悊輦反案展轉著事跡相因展轉遷變也考聲申也適也正體從㠭作𧝑今作展訛也㠭音同上也)。

** 下卷

氍毹(上具俱反下數俱反聲類云氍毹毛錦也廣雅文𦋺也考聲云織毛為文􃼏也古今正字並從毛瞿俞皆聲經
作氀音縷誅反不正音也)。

芻摩(上惻虞反梵語經作蒭俗字也)。

目䀹(下殲葉反古今正字云目旁毛也從目夾聲亦作睫經作𥇒誤也)。

熈怡(上喜飢反前第四十卷心明經已前釋訖)。

* 地持論第一卷玄應撰

耆㝛(巨伊反禮記六十日耆釋名耆指也謂指事使人不自執役也宿久也)。

倡伎(齒羊反說文倡樂也蒼頡篇倡俳也俳戲也)。

農𧷮(古文農􃼐二形同奴東反說文農耕也)。

明哲(又作喆悊二形同知列反爾雅哲智也方言齊宋之間謂智為哲明了也)。

悲惻(聲類作𢝔同楚力反說文惻痛也謂惻然心中痛也)。

堪𦓎(奴代反蒼頡篇耐忍也)。

林藪(蘇苟反散木曰林澤無水曰藪又大澤水希者也)。

聽訟(佗定反聽謂察是非也訟爭也周禮以五聲聽訟求情一形二色三氣四耳五目也)。

術藝(食聿反術法也亦道也字林邑中道曰術也術者通也言人達解者無所不通也)。

** 第二卷

訕大(所姧反論中亦作刪陀迦旃)。

加陵毘伽(應云歌羅頻伽亦云迦蘭伽加陵此云好毗伽此云音聲名好音聲鳥也)。

巨細(其呂反爾雅巨大也方言齊魯之間謂大為巨說文巨大從金作鉅非)。

彌陀羅國(先不釋)。

拘耆羅(或作拘翅羅梵言轉也譯云好聲鳥此鳥聲好而形醜從聲為名也)。

蝯猴(又作猨同禹煩反似彌猴而大臂長其色有黑有黃鳴聲甚哀五百歲化為玃壽千歲玃音居縛反)。

抃舞(又作拚同皮變反說文拊手日抃拊擊拍也)。

** 第三卷

黍稷(古文稷同姊力反五穀之長也說文稷菜也爾雅粢稜也注云粢一名稷粟也今江東呼粟為稷)。

師捲(又作拳同渠員反指握為捲譬喻言師之匠物不如捲之執握𠫤而不脫也論文有作疲倦之倦非也)。

** 第四卷

罰黜(又作絀同恥律反廣雅黜去也亦放也退也)。

振給(古文扆挋二形同諸胤反小爾雅振救也說文振舉也)。

** 第五卷

憍奢邪(亦云俱舍訛也此譯云藏舊譯云䖝謂蠶在繭中此即野蠶也用野蠶絲綿作衣者憍奢邪衣也)。

** 第六卷(先不音)

** 第七卷

偷婆(經中或作兜婆或云塔婆或言藪斗波皆訛也正言崒堵波此云廟或言方墳皆義釋也)。

支提(又云脂帝孚圖此云聚相謂累石等高以為相也)。

朮朮羅香(此釋云安息香也)。

阿迦花(應云阿羅歌花此云白花)。

尼乾子(應云泥揵連佗此云不繫其外道拔髮露形無所貯畜以手乞食隨得即噉者也)。

** 第八卷

𡉏頓(父美反落泊人也爾雅𡉏毀覆也頓壞也)。

官爵(又作雀同子藥反白虎通云爵者盡也量盡其才也五等爵命也耴其節足也)。

讁罰(知革反言謫怒也郭璞曰謂相責怒也亦呵也責也小罪曰罰)。

吉胝(竹尸反)。

㗩波(相傳所及反)。

** 第九卷

率意(所律反爾雅率循自也郭璞曰自從也從自意也)。

迦私(此譯云光能發光也)。

** 第十卷

兩股(又作骰同公戶反說文股髀也脛本曰股也)。

兩臀(徒昆反聲類臋尻也)。

兩膊(又作腨同時耎反說文腨腓膓也腓音肥江南言腓膓中國言腨膓或言脚腨也)。

波羅奈(應言波羅奈斯此國名也彼國出名㲲也)。

泥犁(或云泥犁耶亦言泥犁迦此云無可樂或云無有卑下)。

羅縠(胡木反似羅而踈似紗而密者也有􃲹縠霧縠言細如霧也)。

* 菩薩善戒經第一(無字可訓)

** 第二卷玄應

軍旅(上窘雲反下力舉反周禮五人為伍五伍為兩四兩為卒五卒為旅五旅為師二師為軍鄭注論語云萬二千
五百人為軍是也賈注國語云軍猶屯也從車勹聲施軍五百人也從㫃以旅相俱也故從从勹音飽交反㫃音偃从古
文從字)。

** 第三卷

童齔(測靳反鄭注禮記云毀齒也說文男八月生齒故八歲齔女七月生齒故七歲毀齒也字從齒七)。

** 第四第五第六第七第八(已上並先不音)

** 第九卷

脣𦠍(昂各反考聲云𦠍齗也經從齒作𪙫非也字書無此字也)。

兩杈(楚加反說文木杈枝也論文作􂐟俗字也撿諸字書並無此字)。

* 淨業障經慧琳撰

光􃼑(􃼒壍反考聲云火光皃說文火􃼑也從火􃼒聲經呼炎字作􃼑非也)。

殞命(雲敏反聲類云殞歿也說文從歺員聲經作殞俗用字也歺音矜)。

逮清淨(徒戴反毛詩云逮及也說文從辵隶聲經本作逯音綠與本義乖隶音弟)。

瓦礫(零的反說文小石也從石樂聲)。

㧖縛(鸎革反說文正作搹搹把也亦作㧖從手戹聲戹音上同經作扼俗字也)。

拘茂陀花(梵語前已釋訖經作華非也)。

惡賤(上烏故反)。

良醫(於基反說文治病工人從酉殹聲經作醫俗字)。

耽著(上膽甘反考聲云耽嗜也說文從耳冘聲經從身作躭通用冘音以任反)。

䤈旡(呼兮反)。

鼻楺多羅(柔帚反梵語也菩薩名不分明也帚音州抑反)。

障翳(於計反方言翳蔽也說文從羽殹聲)。

* 優婆塞戒經第一卷慧琳撰

阿那邠坻(邠音悲旻反坻音丁泥反梵語也不求字義大富長者名也在舍衛國)。

覺寤(上江岳反考聲云覺明也廣雅云覺亦知也說文從見從學省聲也經從告作寤非也下五故反考聲云寐中
有所見覺而信也聲類云寤亦覺也說文從吾從㝱省聲經作窹通俗字也)。

** 第二卷

腨相(遄耎反說文云腨腓膓也從肉耑聲或作􂌦腓音扶非反)。

邊裔(餘制反文字集略云裔四遠也廣雅裔表也文字典說從衣冏聲音女滑反)。

剜身(椀桓反考聲剜曲刻也埤蒼􃚅也文字典說從刀宛聲或作𠛠也􃚅音烏玄反)。

** 第三卷(無字音訓)

** 第四卷

匃與(上哥𦫿反乞也前長壽王經中已具釋訖)。

猫貍(上卯包反顧野王曰猫如虎而小食鼠者也古今正字從犭苗聲下里之反考聲貍今之野貍也顧野王貍猫
之類也說文伏獸也從豸里聲經從犬作狸俗用字也)。

** 第五卷

釜鑊(上扶武反周易坤為釜杜注左傳六斗四升曰釜說文作鬴從鬲甫聲亦作釜與經本同下黃郭反廣雅鑊鼎
也鄭注禮記鑊煑物器也說文從金蒦聲也蒦音乙虢反)。

犂鎒(上歷溪反考聲犂耕也說文亦耕也從牛𥝢聲也下呼高反古今正字云鎒拔除田草也從金辱聲也或作􃼓
又作𢫩也)。

斧鑿(上夫武反詩曰既破我斧說文斧破也從斤父聲下藏各反聲類鑿鏨也顧野王云鑿猶穿木也從金𣫞聲𣫞
音子沃反鏨才甘反)。

** 第六卷

質物(真曰反杜注左傳質信也廣雅質猶軀也說文以物相贅從斦從貝經作䞃寫誤也撿諸字書並無此字贅音
之稅反斦音魚斤反)。

盪滌(上唐朗反下亭歷反孔注尚書盪滌除也說文盪亦滌也從皿湯聲與蘯同)。

鐙炷(上正燈字下朱乳反考聲炷燈心也)。

毫氂(上晧高反王注楚辭銳毛為毫古今正字從毛高省聲也下里之反漢書音義曰十毫為氂說文氂字從毛從
𠩺聲也)。

共賭(都古反吳志曰賭競戲求利也文字典說從貝者聲亦作𧶴)。

阿坻(低禮反梵語也)。

繼嗣(上稽隷反王弼注周易云繼謂不絕也爾雅繼紹綱也說文續也從糸㡭聲俗作繼也㡭音絕下辝漬反考聲
云嗣亦繼也鄭箋毛詩云嗣亦續也說文從口從𠕋從司聲)。

** 第七卷

環釧(上患關反鄭注禮記環旋也繞也說文璧𠕀好如一謂之環從玉睘聲也下川戀反東宮舊事云釧臂餙也古
今正字從金川聲)。

橋隥(都鄧反穆天子傳曰噔阪也字書履也說文卭也從阜登聲阜音父)。

壁蝨(詵櫛反顧野王云蝨齧人蟲也案壁蝨者如草螕隱於壁隙牀縫之間夜唼食人說文從卂音信從䖵音昆)。

耳篦(閉迷反誥幼云篦眉篦也桂苑珠叢婦人用以畫眉也說文從竹𣬉聲𣬉音毗)。

􃼔紐(上婢彌反下女夂反梵語唐云那羅延天之別名也)。

** 第八卷

壤佉(上若羊反下羌迦反梵語唐云彌勒下生之時父王名也)。

鴦掘(上約姜反下逵勿反梵語也義說云逆化菩薩之異名也)。

自溫(隱魂反禮記冬溫夏凊也顧野王溫謂漸熱也說文從水昷聲經文從火俗字也)。

唼食(上子臘反考聲唼淺入口而味之也案唼亦似螻蟻之所食也古今正字從口妾聲亦𠯗啑並通)。

** 第九卷

諠譁(上毀垣反聲類諠大呼也亦作喧說文從言宣聲下化瓜反孔注尚書譁諠也古今正字從言華聲)。

張攡(理支反宋忠注太玄經曰攡者張也說文從手離聲)。

牴僈(上丁禮反方言牴會也說文牴觸也從牛氐聲下蠻襻反考聲僈不敬也挍也不畏也義與嫚同也)。

** 第十卷

疇匹(上直留反孔注尚書疇類也張注漢書云疇等也王注楚辝云二人為匹四人為疇古今正字從田壽聲下繽
必反考聲匹偶也說文從匚八聲匚音下第反)。

嗤笑(赤之反字書嗤戱笑皃文字典說從口蚩聲)。

* 梵網經盧舍那佛說菩薩心地戒品經二卷
(上卷無音)

恣心(咨肆反說文恣縱心也從心次聲)。

摩𨢘(許兮反梵語也)。

大蒜(蘇亂反顧野王所謂葫蒜者為大蒜也說文葷菜從艸祘聲葫音胡祘音同上)。

茖䓗(上庚戹反爾雅云茖山䓗也郭注云今山中多有此菜細莖大葉也說文從艸從格省聲也)。

興渠(梵語阿魏藥也)。

名譽(餘庶反毛詩傳云譽聲美也賈逵曰譽稱也國語以聲曰譽說文譽字從言與聲也)。

報讎(授周反毛詩云無言不讎鄭箋憎惡也顧野王怨憾也尚書云虐我則讎說文從言雔音同上)。

攄蒲(楮居反藝經云攄蒲戲名也考聲云散也封禪書舒也說文從手慮聲戒本作樗通用也)。

彈棊(上達舟反廣雅彈拼也顧野王云凡皷動物曰彈說文從弓單聲下忌箕反顧野王云棊所以行奕者也方言
博也吳楚之間或謂之棊圍棊謂之奕也考聲云棊方木為之也說文從木其聲或從石作碁通用)。

拍毬(上烹陌反廣雅云拍擊也釋名拍搏也以手搏其上也說文從手自聲下音求)。

投􃼕(扈吳反器名也文字典說云受一斗五升高一尺二寸此投􃼖器也其法具在禮記䟽文案􃼖有多種並腹大
而頸小口圓大者腹方受一斛酒􃼖也又有水􃼖唾􃼖等是也說文云昆吾圖器也象形字)。

挑其(上眺堯反聲類云挑抉也說文從手兆聲)。

眂其(上時指反說文視字視瞻也從目氏聲亦作眎義與視同)。

徧劖(上邊見反杜注左傳徧猶周也蒼頡篇廣也說文云帀也從彳扁聲下仕咸反聲類云𠠤剌也說文云斷也從
刀􃶲聲􃶲音同上)。

銸子(上黏輒反說文鈷也從金耴聲經從聶作鑷)。

貪齅(休宥反論語云三齅而作說文以鼻就臭也從鼻從臭臭亦聲也)。

深邃(雖翠反王注楚詞云𨗉深也說文深遠也從穴遂聲)。

折骨(上之設反又音思狄反)。

* 菩薩善戒經慧琳撰

有創(楚霜反禮記云頭有創則沐說文又作丑云傷也從刃從一或從疒作瘡俗字也)。

祠中(似滋反顧野王云百神廟皆日祠又祠亦祭也說文從示司聲也)。

* 佛藏經上卷慧琳

􃼗咽(上牆藥反考聲云爵咀也說文噍也從口爵聲下煙見反顧野王云咽猶吞也說文從口因聲嚼音撨曜反咀
音疾與反)。

為橃(煩韈反字書云海中大船也蒼頡篇橃桴也說文從木發聲經從木作栰俗字也或為𦪑也)。

為梯(體奚反賈注國語云梯階也考聲云梯鄧也可以登也說文木階也從木弟聲)。

雜糅(女救反鄭注儀禮云糅雜也桂苑珠叢云凡物相雜曰糅或作粈古今正字從米柔聲)。

蝙蝠(上遍眠反下音福爾雅云蝙蝠般翼也郭璞曰齊人呼為仙鼠方言自關而東曰服翼也自關而西秦隴之間
曰蝙蝠說文並從虫扁畐皆聲畐音丕逼文扁音邊辮反上聲字也)。

輕躁(遭譟反考聲云性急也顧野王躁猶動也鄭注禮記不安靜也古今正字擾也從足喿聲亦作趮義同經作􂎕
誤也下文同此)。

婆伽羅目佉蟲(佉音羌迦反梵語蟲名也下正蟲字經本作䖝音睴葦反非蟲字也)。

** 中卷

譏訶(上居依反何休注公羊云譏猶譴也廣雅云問也鄭注禮記云呵察也說文誹也從言幾聲下郝歌反考聲云
諻也怒也問也文字典說云不敬者則大言而訶責之說文大言而怒也從言可聲也有從口作呵俗用非正也)。

毀悴(崒醉反方言悴傷也蒼頡篇憂也說文從心卒聲案毀悴亦作顇云瘦惡皃也亦作瘁瘁病也)。

無閡(昂蓋反顧野王云閡此也鉅也說文閉也從門亥聲亦作礙)。

** 下卷

縹色(上漂眇反王注楚辭云衣服炫燿青䓗也說文帛青白色也從糸票聲經作𦆝俗字)。

鐵􃼘(上正鐵字下音葉案打鐵作葉火燒令赤用纏其身即薄鐵也經作𨧲俗字)。

茵蓐(上音因說文席也從艸因聲下儒燭反方言蓐厚也郭注爾雅蓐席也說文從艸從辱)。

* 菩薩戒第一本慧琳

專勵(力制反顧野王云勵猶勉也杜注左傳云相勸勵也古今正字從力厲聲)。

貫邑(上官換反考聲云管也顧野王云貫猶條也周禮職方氏辯九洲之國使同貫利說文從貝母聲母音官)。

劓鼻(冝器反鄭注周禮云𢧵鼻也孔注尚書云刵𢧵耳劓懺鼻也從刀鼻聲或作㓷)。

刵耳(上音而志反孔注尚書云刵𢧵耳也說文斷耳也從刀耳聲)。

𠛠眼(上椀丸反埤蒼云𠛠􃚅也考聲云曲刻也古今正字削也從刀夗聲也)。

紛聒(官活反杜注左傳云聒讙噪也蒼頡篇聒擾人耳也說文從耳舌聲或作𦕾也)。

猜阻(狙哉反杜注左傳云猜疑也方言猜恨也廣雅懼也說文恨賊也從犬青聲)。

** 菩薩戒第二本曇無讖慧琳撰

突吉羅(屯訥反梵語小罪也)。

謫罰(張革反毛詩傳謫過也杜注左傳謫譴也賈注國語咎也郭注方言云謂相責怒也說文從言啻聲經作謫俗
俗用字也)。

慊恨(叶兼反鄭注禮記云慊之言猒也周易云不平於心也說文疑也從心兼聲或從女作嫌義同)。

黜者(椿律反笵寗集解云黜追也杜注左傳黜猶放也賈注國語癈也說文貶下也從黑出聲)。

* 菩薩羯磨文慧琳撰

堪耐(乃代反顧野王云耐猶能也說文從彡而聲古字也今從寸作耐亦通也)。

覺悟(上江岳反杜注左傳云覺明也廣雅覺知也說文覺亦悟也從見從學省聲也經從心作悎字書無此字非也)。

* 菩薩十地瓔珞本業經上卷慧琳

明煗(歡貫反古今正字煥光明也從火耎聲也)。

雨澍(音注亦音樹淮南子云春雨之灌萬物無地而不澍無物而不生說文時雨所以澍生萬物者也從水尌聲也
尌音樹)。

** 下卷

𨵵羅(含閤反爾雅闔謂之扉亦即門扇也鄭注禮記云用木曰闔用竹葦曰扇說文𨵵閈也從門盇聲)。

三銖(樹朱反許叔重注淮南子云十二粟而重一分十二分而重一銖說文十黍之重從金朱聲)。

* 菩薩藏經慧琳

十坩(坎甘反考聲罃類也東宮舊事與白坩五牧古今正字瓦器也從土甘聲)。

􃼙􃼚(上正香字下訓雲反亦正體字也考聲云香草也古今正字從草𡼡聲𡼡音同上)。

* 菩薩善戒經慧琳

四級(下今邑反賈注國語云級上下等差也杜注左傳云下階下級也顧野王云階之等數名曰級鄭注禮記云級
次也說文𢇁次第也從糸及聲糸音覓)。

鎣淨(上縈迴反博雅云鎣飾也蒼頡篇云治器名也考聲云發器光也說文從金從熒省聲經怍瑩通也)。

* 菩薩內戒經慧琳撰

著葌(上張略反下澗顏反香草也山海經云吳林山多葌也聲類蘭也說文亦香草也從艸姦聲)。

婬劮(上以針反下音逸前第四十三卷五十挍計經上卷已釋訖亦作佚經從水作淫又怍泆義殊乖也)。

儋死人(上膽甘反考聲云負也正從人經從手作擔亦通用)。

浮溜沙(楚語也流紂反唐云丈夫也)。

債主(齋界反考聲云負也字書無此俗用夂矣)。

蠉飛(上呼緣反聲類蟲飛皃說文蟲行也從䖝睘聲經作蜎義同)。

蝡動(瞤尹反)。

怖遽(渠據反杜注左傳云遽畏懼也說文從辵豦聲經從心作懅非也字書無此字也)。

淤泥(上於據反顧野王云水中草為淤澱滓也從水於聲下禰鷄反顧野王云泥塗也土得水而爛者也說文從水
尼聲經從土作埿俗字也)。

公嫗(於屢反顧野王云今時為女子老者為嫗也說文嫗母也從女區聲)。

皆𠉕(戒諎反案考聲云皆例也凡也嘉也同也經文作背甚失經義非也)。

䎡懦(下暖乱反杜注左傳云愞弱也賈注國語愞下也說文從心耎聲經文從人誤也)。

朝晡(上張遙反下補烏反顧野王云日加申時也說文從日甫聲也)。

* 佛說優婆塞五戒威儀經慧琳

推攘(上音吹考聲云排也鄭注禮記云推猶進也又舉也說文從手佳聲下穰尚反顧野王云三攘而後升是也說
文攘推也從手襄聲亦作讓俗行之久今經文從手從衰誤也)。

革屣(上耕核反毛詩傳曰獸皮治去毛曰革下師滓反聲類云亦𩌦字也𩌦鞮也古今正字從履省徙聲或為躧音
史)。

木屐(奇戟反漢書袁盎步屐三十里今有齒者也說文從履省支聲)。

足跂(詰氏反郭注山海經云行脚跟不著地也方言云跂登也廣雅履也許叔重云跳也考聲翹足也說文從足攴
聲跳音徒凋反)。

莫搪(蕩郎反廣雅云搪揬也古今正字義同從手唐聲經文作棠是木名乖於義也)。

莫蹲(徂尊反考聲云踞也謂竪膝而坐也杜注左傳云蹲聚也說文從足尊聲)。

戲弄(聾貢反爾雅云弄玩也杜注左傳云弄戲也說文從玉廾聲經從手作挊非也)。

* 文殊淨律經慧琳

􃼛然(上胡沃反說文云􃼛灼也從火寉聲灼音之藥反鄭箋詩云灼灼易見廣雅云灼明也寉音鶴律文作㸌誤也)。

踦𨄅(上綺羇反下曲俱反考聲云踦𨄅行艱危下說文云踦一足從足奇聲律本作𨄅俗字正作區云區區趣事也
或作䧢)。

璝琦(憒迴反考聲云火齊珠也毛詩傳云璝石之次玉者也說文珠圓好者也從玉貴聲亦作瑰通用也下忌箕反
埤蒼云琦瑋也亦石之次玉也說文從玉奇聲也)。

􃼜患(上猱老反考聲云􂱁憂煩也說文有所恨痛也今汝南人有所恨言大􂱁也從女惱省聲經從疒作𤺫非也字
書無此字也)。

燔燎(上伐袁反下聊弔反毛詩傳云大火曰燔也鄭箋云火田為燎說文燔燒也燎放火也並從火番尞皆聲)。

* 清淨毘尼方廣經慧琳

號哭(上皓高反考聲云大哭也痛聲也說文從号虎聲經文從口作㘁是犲狼所㘁非人號哭之聲)。

蠱道(上姑戶反考聲云女惑於男也蠧也杜注左傳曰蠱惑也鄭注周禮蠱毒也物而害人者也說文血蟲為蠱經
文作蠱非也亦音野)。

* 寂調音所問經慧琳

堅牢(老刀反顧野王云牢亦固也廣雅堅固也說文從牛從舟省聲舟取四面帀也)。

禪窟(坤骨反杜注左傳云窟謂地室也古今正字冬則居營窟也從穴屈聲)。

* 三聚懺悔一卷慧琳

鹿野(上盧谷反周易云即鹿無虞以從禽也說文云獸名也象角支四足形也象鹿足皆以匕)。

苑中(上鴛遠反蒼頡篇云養禽獸曰苑漢書有上林苑說文亦養禽獸所也從艸夗聲經作菀是藥名非苑囿之字
也)。

* 菩薩五法懺悔經慧琳

枯槁(珂老反老經云其死也枯槁也說文木枯也從木高聲也)。

箭䠶(上煎賤反方言云自關而西謂之箭郭注云三鐮今筩䠶箭也平題今戲䠶箭也從竹前聲下時益反說文以
弓弩發於身而中於遠也從身從矢)。

* 最上乘受菩提心戒經三本(第一本慧琳)

嵩嶽(上宿融反下吳角反中嶽嵩嶽山也一名太室山)。

擾亂(而沼反前已訓訖字從夒音奴刀反從憂者非也)。

綺語(欺倚反案綺語者綺飾文詞讚過其實也)。

扣頭(上苦后反蒼頡篇扣擊也說文從手口聲經作叩是鄉名在藍田也與義稍乖)。

娑怛􃼝(三字共呼為一聲下䤹字音無感反)。

鄧(騰亘反梵字也)　耨(農祿反亦梵字)。

** 第二本

幖心(􂘟遙反考聲云頭上幟也廣雅幖幡也說文𢡠也從巾票聲票音必消反)。

虧於(上屈為反鄭箋詩云虧猶毀也王注楚辭虧歇也說文虧缺也損也從亐從雐聲或從兮也雐音呼郭反)。

蝡動(瞤尹反)。

鎣徹(上縈迴反前菩薩善戒經已具釋經作瑩通用)。

延縮(所陸反韓詩云縮𣫍也賈注國語云縮亦盡也宋忠注太玄經云縮猶止也說文從糸宿聲)。

** 第三本(無字音訓)

* 二曼陀經慧琳撰

頑很(痕懇反杜注左傳云很戾也說文不聽從也從彳艮聲)。

貪餮(天趺反杜注左傳云貪食日餐說文從食殄聲殄音殿)。

* 佛說菩薩受齋經(無字訓釋)

* 文殊悔過經慧琳撰

羅閱祇(梵語也緣雪反)。

揵沓惒(覃荅反下和果反又音和梵語也)。

炤燿(上招曜反顧野王云炤猶燭也廣雅炤亦明也古今正字從火召聲亦作照義同下遙笑反野王云燿亦光也
賈注國語云燿亦明也說文從火翟聲也)。

蠲除(上决緣反考聲云蠲潔也方言云疾愈謂之蠲郭注方言云除也說文從益蜀聲也)。

𢤱悷(上祿董反下𥠖弟反𢤱悷者剛強不伏也字書並無從心作者經文以意為之)。

懱於(上眠瞥反鄭箋詩云懱猶輕也方言懱猶小也說文謂輕易也從心蔑聲)。

翳其(上繄計反廣雅云翳障也郭璞注云翳掩也說文從羽殹聲經從曰作曀非也)。

懷媮􃼞想(透侯反蒼頡云媮盜鄭箋毛詩云取也賈注國語云苟且也許叔重注淮南子云媮薄也或從
心作愉訓用同或從人作偷亦通說文巧黠也從女從俞省聲也)。

殃釁(欣靳反杜注左傳云釁罪也瑕隙也賈注國語云釁兆也說文云從釁省從酉分聲也爨音倉亂反)。

宴坐(煙見反桂苑珠叢云宴安也毛詩傳云宴居息也說文從宀晏聲經從草作燕恐非經義也)。

錠㙩(上丁定反王注楚辝言鐙錠盡銅琢也聲類云有足曰錠無足曰鐙或為燈字說文錠鐙也從金定聲下力小
反說文周垣也從土尞聲也尞音療)。

法渧(下坻悌反考聲云水滴也)。

掩蔽(上淹儼反考聲云掩藏也說文從手奄聲經從曰作晻誤也下卑袂反顧野王云蔽不明也杜注左傳云蔽障
也廣雅蔽隱也說文從艸敝聲)。

數垓(柯哀反賈注國語云九州之田有垓數也顧野王云九垓是也許叔重注淮南子云九垓者九天下也說文從
土亥聲經從女誤也)。

係屬(上奚計反爾雅系猶繼也說文系亦繫字從人系聲系亦同上也)。

斯瑞(垂偽反鄭注周禮瑞信也蒼頡篇瑞應也說文從玉耑聲耑音端)。

德馨(𨴼形反尚書云明德惟馨說文云香之遠聞也從香殸聲殸口莖)。

讜聞(上當朗反漢書云復聞讜言顧野王云讜直言也說文從言黨聲也)。

* 舍利弗悔過經慧琳

澡漱(上遭老反鄭注禮記云澡潔身也蒼頡篇澡盥也說文從水喿聲下所溜反禮記云鷄初鳴咸盥漱說文漱盪
口也從欠涑聲涑音叟侯反)。

􃫐獵(上語居反考聲云捕水族也說文從攴魚聲從水作漁亦通下廉輒反賈注國語獵取也郭注爾雅陵獵暴虎
也說文效獵逐禽也從犬巤聲巤音力業反)。

* 法律三昧經慧琳

迃遠(上於羽反孔注尚書迃避也句注論語云迃猶遠也鄭注禮記迃亦廣也大也說文從辵亐聲)。

諀訾(上音𤰞下紫移反廣雅云諀呰也考聲云諀訾好說人是非也古今正字並從言𤰞此皆聲經作𤰞呰誤也)。

聚踧(下啾戮反愽雅云踧踖畏敬也禮記踧然避席是也亦行步謹敬也說文從足叔聲也)。

枝掖(下移益反鄭注毛詩序云誘掖扶持也說文以手持人𦡜也一日𦡜下也從手夜聲)。

作繭(堅顯反禮記云世婦平蠶奉繭以于君說文蠶衣也從糸從虫從芇音眠芇者象蛾兩角相當也)。

* 菩薩十善業道經一卷慧琳

目眩(玄絹反賈注國語云眩惑也蒼頡篇視之不明也說文目無常主從目玄聲)。

沮懷(上疾與反考聲云推破也毛詩傳云沮亦壞也賈注國語云沮非也說文從水且聲也)。

滌除(上亭的反孔注尚書云滌除也鄭注周禮云滌濯也廣雅滌洒也說文從水條聲也)。

芔木(上正卉字暉貴反毛詩傳云卉草也郭注爾雅百草總名也說文義同從三􂏱􂏱音延列反)。
一切經音義卷第四十五



一切經音義卷第四十六

翻經沙門慧琳撰

* 音大智度論一百卷(第九帙無音)

** 第一卷

踰城(庾俱反廣雅踰越跨度也)。

𧶝麁(莫候反三蒼賈􃡣易也謂交易物為𧶝也)。

幻術(候辨反說文幻相詐惑也案幻謂相欺眩以亂人目也術法也)。

唐勞(字詁古文碭啺二形同徒當反案舍人曰勞力極也)。

嬰咳(於盈反嬰猶嫛婗也蒼頡篇云女曰嬰男曰兒釋名云𦙄前曰嬰投之嬰前以乳養之故曰嬰兒咳古文孩同
胡來反說文咳小兒笑也咳稚小也禮記世子生三月父執子之手咳而名之是也論文有從女作姟字林古才反姟大
數也姟非此用嫛音烏奚反婗五奚反)。

乳哺(蒲路反哺含哺而與許叔重曰口中嚼食也論文作餔字與晡同補胡反三蒼夕食也謂申時食也餔非此義
也)。

嵐毘(力含反或云流彌尼此譯名解脫處亦名滅亦名斷)。

嬉戲(又作僖同虛之反說文僖樂也蒼頡篇嬉戲笑也尒雅戲謔也郭璞曰調戲也)。

𦨕御(扶福反說文𦨕用也尒雅𦨕整也郭璞曰𦨕御令齊整也御古之馭同魚據反廣雅御進也侍也蔡雍獨斷曰
凡衣服加於身飲食入於口妃妾接於寢皆曰御御之所親愛則曰􃳑釋名云御語也尊者將有所欲先語之也亦言其
軄𤰞下尊者所勒御如御牛馬然也)。

唐突(字體作搪揬二形同徒郎反徒骨反廣雅觸冐搪衝揬也字書揬揩也)。

蹴蹋(千六反下徒盍反謂以足逆蹋之曰蹴說文蹋踐也廣雅蹋履也)。

適生(說文尸赤反廣雅云祇適也謂適近也始也)。

不彰(又作暲同灼羊反廣雅云彰明也著也亦表也)。

** 第二卷

不倚(於蟻反廣雅倚因也謂因物而依倚也又音渠蟻反謂倚立也)。

無咎(渠九反詩云或慘慘畏咎云咎猶罪過也廣雅咎惡也說文咎災也字體從人從各人各相違即成罪咎又二
人同心其利斷金二人相違其禍成災古文以為皐繇之皐字也)。

汝曹(又作𣍘同自勞反史記十餘曹循之如淳曰曹輩也詩云乃吉其曹傳曰曹羣也)。

師保(古文賲􃞙𠍂三形同補道反禮記出則有保入則有師保安也謂以道安人也保守也說文保養也)。

詭名(俱毀反謂變詐也苦齊都云詭且關西是也)。

偶得(吾苟反尒雅偶遇也郭璞曰偶尒相值也)。

掣電(充世反掣電陰陽激耀也釋名云電􃼟也言乍見即􃼟滅也十州記云猛獸兩目如䃱磹之光今吳名電為䃱
磹音息念大念反三輔名為類電也)。

雹雨(蒲角反白虎通曰雹之言合也陰氣專精凝合為雹鄭玄注禮記云陽為陰起􃼠之凝而為雹釋名云雹跑也
其所中物皆摧折如人所蹴跑也跑音父學反)。

驟墮(仕救反國語驟救傾危以時賈逵曰驟疾也)。

號咷(徒勞反案號咷大泣也易云先號咷而後笑是也)。

剖裂(暜厚反案剖猶破也中分為剖也蒼頡剖𡍩也𡍩音丑百反裂也)。

彗星(蘇酥囚芮二反𣵽星也言星光似掃彗也)。

噢咿(乙六下於祁反卑蒼噢咿內悲也謂痛念之聲也論文作喐郁二形非體也)。

谿谷(苦奚古木反尒雅水注川曰谿李巡曰水出於山入於川曰谿說文泉之通川者曰谷)。

揵椎(打木也梵言健椎此無正翻案舊譯經本多作健遲此亦梵言訛轉耳)。

選得(先兖先絹二反字林選簡擇)。

四疊(徒頰反蒼頡篇疊重也積也論文又作褺音同疊說文重衣也南有疊江縣也二形隨作也)。

渾濁(後昆後䘱二反渾亂也說文渾洿亦水流之聲也)。

牛䶗(又作齝三蒼作𪗺詩傳作呞同丑之反韻集音式之反尒雅牛日䶗郭璞曰食之已復出嚼之也)。

廓然(口郭反廣雅廓空也方言張小使大謂之廓尒雅廓大也孫炎曰廓張之大也)。

敲門(又作毃蒼頡篇作􃞚同苦交反下擊也說文橫檛也擊頭也)。

蜫勒(古塊反此譯云篋藏也)。

** 第三卷

虵欶(又作嗽同山角反通俗文含吸曰嗽三蒼欶吮也釋名云欶促也用力急促也經文作𡂡俗字也)。

鞞侈(上陛奚反下昌是反秦言明行足依字鞞小鼓也侈奢也泰也)。

伽憊(又作􃼡􃼢二形同蒲戒反阿闍世王經譯言世間解依字疲劣也通俗文疲極曰􃚐是也)。

舍喃(正體作諵同女函反譯云人也依字埤蒼諵語聲也)。

黑黶(於簟反謂面黑子也說文中黑子也論文作黯於感於斬二反說文深黑也黯也黯非字義也)。

循環(似均反謂旋繞往來也尒雅適遵率循自也郭璞曰又為循行也循亦巡也遍也)。

蕃息(輔表反尚書庶草蕃蕪孔安國曰蕃滋也謂滋多也周禮以蕃鳥獸鄭玄云蕃息也釋名曰息塞也言物滋息
塞滿也今中國謂蕃息為嬔息嬔音亡万反周成難字曰嬔息也同時為一嬔亦作此字)。

𠜜刷(又作刷同所劣反說文刷拭也廣雅刷𠜜也尒雅刷清也郭璞曰掃刷所以清潔也)。

罄竭(古文𠜜同可定反說文器中空也尒雅罄盡也孫炎曰罄竭之盡)。

** 第四卷

晡時(補胡反淮南云日行至于悲谷為晡時謂加申時也)。

扣開(祛後反廣雅扣舉也論語云以杖扣其脛孔安國曰扣擊也)。

植樹(又作樹同時軄反周禮植物冝早鄭玄曰植猶根生之屬也又植樹也方言植樹立也)。

猶豫(戈又弋周二反案說文隴西謂犬子曰猶猶性多預在人前故凡不決者謂之猶預也又尒雅猶如麂善登木
郭璞曰健上樹也某氏曰上木如鳥也)。

勞擾(如沼反說文擾煩也廣雅擾亂也)。

** 第五卷

抒大(除呂時汝二反說文抒挹也挹酌也廣雅抒渫也通俗文汲出謂之抒)。

轡勒(碑愧反字書馬縻也所以制收車馬也釋名云轡𢂀也牽引𢂀戾以制馬也字體從絲從𨊥聲勒馬頭鏕銜也
釋名勒絡也絡其頭而引之也)。

純淑(時均反尚書政事唯純孔安國曰純粹也謂專精純一也尒雅純大也方言純好也淑時六反詩傳曰淑美也
善也或作熟方言爓熟也)。

股肉(又作骰同公戶反說文股髀也)。

內慼(又作憾同且的反廣雅􃼣近也詩云慼慼兄弟傳曰相親也)。

板稱(又作攀化二形普姦布姦二反字林板引也廣雅板援也釋名云攀翻也連翻上之言)。

五皰(滿孝反說文皰面生氣也淮南子云潰小皰而發痤作􃼤論文作䶌疱二形未見所出也)。

眼䀹(又作睫釋名作迍同子葉反說文目旁毛也史記目毫毛而不見䀹是也)。

帷帳(古文違同于追反字林在旁曰惟謂張帛障旁也釋名帷圍也謂以曰部圍也今皆作幃)。

幄幔(猗角反幄謂大帳也小尒雅云覆帳謂之幄幄幕也)。

趒小(又作趠同他弔反謂趒躑也韻集云趒越也亦懸躑也論文作踔勑格勑角二反跛者行踸踔也踔非論意)。

賈人(公戶反坐賣也周禮商賈鄭玄注行曰商處曰賈白虎通曰賈之言固也固物待民來以求其利之)。

** 第六卷

呵膢(古文樓同力候反依字三蒼八月祭名也經文有作樓)。

忮羅(之豉反依字詩傳云忮害也說文忮恨也)。

溉灌(歌賚反說文灌溉注也)。

訥口(又作吶同奴骨反論語君子欲訥於言包咸曰訥遲鈍也說文訥難也)。

怨仇(渠牛反詩傳怨偶曰仇尒雅仇讎匹也李巡曰仇讎怨之匹也)。

不槩(古文扢同􃼥礙反字林工內反謂平斗斛者也廣雅槩量也平也)。

** 第七卷

縹色(匹遶反謂天縹也如帛之青白色也釋名云縹猶漂也漂漂淺青色也有碧縹有赤縹有青縹各以其色所
象言之)。

陰曀(古文㙪同於計反詩云終風且曀傳曰陰而風曰曀釋名云曀翳也言雲氣晻翳日光使不明也)。

齗齒(牛斤反蒼頡篇齒根也說文齒肉也)。

火㷮(子勞反說文㷮焦也蒼頡篇燒木餘也)。

手捫(莫昆莫本二反聲類捫摸也字林撫持也案捫謂執捉物也)。

蹈𨈁(徒到自亦反廣雅蹈行也字書𨈁踐也釋名云蹈道也以足踐之如道也𨈁籍也似籍足也論文作籍狼籍籍
非字體也)。

** 第八卷

伯仲(謂兄弟也尒雅伯長也舍人曰伯位之長也韓詩仲中也言位在中也禮記幼名冠字五十為伯仲周道釋名
云伯把也把持家政也)。

罽那(居例反秦言寶積經本或作刺那力逵反今從刺也)。

** 第九卷

龍蟠(蒲寒反禮記而蟠于地鄭玄曰蟠委廣雅蟠曲也)。

狂狷(古文思􃼦二形今作獧同俱面反狂者進取於善道狷者守節無為也)。

潘澱(蒼頡篇作潘同數􃼧反泔也說文番淅米汁也淅音蘇曆反江北名泔江南名潘澱古文􃞜同徒見反尒雅澱
謂之􃼨郭璞曰澱滓也江東呼為􃼨論文作淀水新陽又如淵而淺亦曰淀淀非此義􃼨音魚靳反淀音殿也)。

長跽(古文踑同奇几其矣二反說文跽長跪也釋名云跽忌也見所敬忌不敢自安也)。

** 第十卷

氐宿(丁計都禮二反尒雅天根氐也音義曰天根為天下萬物作根故曰天根也孫炎曰角亢下繫於氐若木之有
根也)。

奎宿(口攜反尒雅降婁奎婁也李巡曰降婁白虎宿也)。

觜宿(子移反尒雅娵觜之口營室東壁也孫炎曰娵觜之歎則口開方營室東壁四星方以口因以為名也)。

髑髏(古文䫳䫫二形同徒木力候反頭骨也)。

襤褸(古文懢又作襤同力甘其襤褸謂衣敗也凡人衣被醜弊亦謂之襤褸論文作藍染草也藍非今義)。

象廄(古文凰􃼩二形同居宥反說文馬舍也釋名云廄鳩聚也牛馬之所聚也周禮二百一十四匹為廄廄有僕夫
是也)。

逸馬(古文軼同余筫反廣雅逸走去也奔逸也縱逕也)。

搥壓(又作磓同丁迴反謂投下也廣雅搥擿也壓於甲反自上加下也說文壓壞也論文多作庚通俗文物欲壞曰
庚虘庚非此義虘音仕加反)。

考掠(古文剠䝶二形同力尚反蒼頡篇掠問也謂榜捶治人也)。

戶排(蒲皆反謂木𨷲開戶者也如戶鈎等又諸戶𨷲皆置排記佛於食後視排案行諸比丘房也)。

揵抵(直飢都犁二反譯言續也)。

親親(且隣反禮記親親以三為五以五為九蒼頡篇親愛也近也說文親至也釋名云親􂍨也云相隱􂍨也)。

倓然(徒闞反蒼頡篇倓恬也說文倓安也廣雅倓靜也謂倓然無為也)。

黜而(今作絀同勑律反左傳使無黜嫚杜預曰黜放也廣雅黜去也尚書三考黜陟范寗集解曰黜退也)。

以肅(思六反尚書冈弗祗肅孔安國曰肅嚴也謂嚴急之言也肅戒也戒勑也)。

御寒(古文敔同魚舉反廣雅禦止也詩云百夫之禦傳曰禦當也尒雅禦圉禁也舍人曰禦圉未有而預防之也論
文或作禦毛詩亦以禦冬傳曰御禦也二形隋用也)。

草芥(歌邁反草也左傳視民如土芥漢書俯地拾芥皆是)。

** 第十一卷

營從(古文覮同役瓊反蒼頡篇營衛也營亦部也)。

朝宗(周禮春見曰朝夏見曰宗鄭玄曰諸侯見天子之文朝猶朝也欲其來之早也宗猶尊也)。

能擗(補革反說文擗撝也撝裂也廣雅擗分也論文作躃補赤反躃跛也又作𤢣匹尺反僻邪也二形並非此用也)。

** 第十二卷

贈遺(余季反廣雅遺與也謂以玩好送人曰贈遺也)。

悠遠(弋周反國語道路悠遠賈逵曰悠長也尒雅悠遐也舍人曰悠行之遠也)。

疽瘡(且余反說文疽久癰也)。

勁利(居盛反說文勁強也字體從力巠聲也)。

** 第十三卷

姞利(渠帙反龍名也依字南燕姓也)。

豪爽(所兩反方言爽猛也廣雅爽明也字從大大人必照明故從大也)。

𦇞綣(袪善袪阮反猶纏綿不離散也)。

憮然(莫禹反三蒼失意皃也怪愕之辭也論語夫子憮然何晏曰為其不達已意而非之漢書憮然韋昭日意未言
也)。

䥫鍱(余攝反說文齊謂鎮為鍱鏶音集也)。

僶俛(亡忍旡辨反謂自妻論語以其子妻之是也)。

毫𣯛(古文𣯛練二形今作𣮉同力之反漢書律曆志云不失毫𣯛孟康注云毫兔毫也十毫曰𣯛三蒼𣯛毛也論又
作釐音僖韋昭漢書音義曰祭鬼神之餘肉曰釐說文釐家福也亦古字通用也)。

適無(都歷反謂主適也)。

善府(夫禹反說文府藏也三蒼府文書財物藏也風俗通府聚也公鄉收守文書財賄之所聚也)。

林藪(桑後反澤無水曰藪又亦大澤水希者是也)。

翕響(呼及反蜀都翕響揮霍注云謂奄忽之間)。

夷滅(以之反廣雅夷滅也案史記夷三族是也國語夷竈堙井賈逵曰夷毀也)。

委物(紆詭反周禮少曰委多曰積是也謂積聚也)。

輕泆(今作溢同與一反水所蕩泆也)。

豪傑(古文𠢕同胡高反下奇哲反淮南子云智出百人謂之豪千人謂之傑案豪猶俊也大戴禮云豪師也傑特立
也英傑也亦才能也論文作桀雞拪於杙為桀非此義)。

串樂(古文作摜遦二形又作慣同古患反尒雅串習也舍人曰串心之習也)。

** 第十四卷

募人(謨故武句二反說文廣求也蒼頡篇間求也)。

控告(枯洞反詩云控于大邦傳曰控引也韓詩控赴也)。

賙救(今作周同之由反謂以財物與人曰賙周禮五黨為周使之相賙鄭玄曰賙謂禮物不備相給足也詩云靡人
不賙傳曰賙救也箋云捋救其急也)。

艇舟(徒頂反方言南楚江湖小䑿謂之艇郭璞曰艇𦩍也釋名云二百斛已上曰艇䑿思六反𦩍音刁也)。

安措(旦故反字林措置也禮記君子明於禮樂舉而措之而已鄭玄曰措猶施也論文作厝日各反說文厝厲石也
磨也詩云他山之石可以為厝厝非論𣅀)。

􂌮死(莫勒反說文􂌮突前也國語戎狄􂌮沒輕儳賈逵曰􂌮沒猶輕觸也字體從曰從見曰音茫報反今皆作􂏖案
冐亡報反􂏖覆也蒙也􂏖貪也)。

自替(惕麗反尒雅替廢也李巡曰替去之廢)。

剛愎(扶逼反左傳愎諫違卜杜預注曰愎戾也又曰強愎不仁愎佷也)。

** 第十五卷

勉勵(又作勱同靡辯反說文勉強也下呂制反謂自勸勵也)。

洋銅(以涼反謂煑之消爛洋洋然也三蒼洋大水皃也尒雅洋溢也郭璞曰洋溢眾多也)。

避隈(脾異反說文避迴也蒼頡篇避去也謂遠離之也隈烏回反說文一由反水曲隩也謂蔽之處也論文作偎烏
回反愛也偎非此義也)。

幾失(渠衣反幾近也言近失而不失也)。

蜫蟲(古文䖵同古魂反禮記蜫蟲未蟄鄭玄蜫明也明蟲者陽而生陰而藏者也夏小正曰蜫小蟲也蜫魂也魂魂
然小蟲動也)。

穿窬(欲朱反三蒼云窬門邊小竇也說文門旁穿水戶也東方朔穿窬不繇路是也又音徒構反禮記蓽門圭窬鄭
玄曰窬門旁窬也穿牆為之其形如圭是也論文作踰越也度也踰非字體也)。

婬佚(與一反廣雅佚樂也蒼頡篇佚蕩也)。

不睦(又作穆同亡竹莫祿二反尚書九族既睦孔安國曰睦和也又曰我其如睦孔安國曰睦敬也)。

邪僻(匹尺反詩云民之多僻箋云僻邪也案僻者謂為事邪枉不中理也)。

窯作(余昭反說文燒瓦竈也通俗文陶竈曰窯也)。

怳忽(古文􃼪􃼫二形同呼晃反􃼫忽忘也)。

宗族(子同反所承也字林宗尊也亦主也廣雅宗本也楚辝同姓曰宗族叢祿反族類也周禮四閭為族鄭玄曰百
家也)。

** 第十六卷

斐亹(孚尾亡匪反如有也詩云有斐君子傳曰斐文皃也周易成天下之亹亹劉瓛曰亹猶微微也)。

長跪(其詭反聲類跪跽也釋名云跪危也兩膝隱地體危𨺙也𨺙音五結反)。

軟夫(諸書作耎同而兖反漢書軟弱不勝任作軟也)。

卒無(子律反尒雅卒終也舍人曰卒病之終也李巡曰卒事之已也)。

恬澹(徒兼徒濫反方言恬靜也廣雅澹安也)。

呿提(又作㰦同丘庶反秦言虛空也依字埤蒼張口也)。

則蹶(或作􃼬同巨曰居月二反說文蹶僵也僵却偃也廣雅蹶敗也論文作蹶古文躗同居衛居月二反尒雅蹶動
也案蹶驚駭急疾之意也蹶非此也)。

間關(謂崎嶇辛苦得達之皃又亦設置也)。

惈敢(古禍反廣雅惈勇蒼頡篇惈憨也殺敵為惈尒雅惈勝也孫炎曰惈決之勝也今亦作果憨音胡濫反)。

** 第十七卷

秋穫(胡郭反說文穫刈禾也王逸注楚辭云草曰刈穀曰穫也)。

嫈嫇(字林乙莖茫莖反心態也亦細視也論文作𥌽胎未見所出)。

黃髯(如廉反髯頰毛也釋名云頰耳旁曰髯隨口動搖髯髯然也論文有作髮字也)。

叱之(齒逸反蒼頡篇叱呵也禮記尊客之前不叱狗是也)。

逡巡(且旬反尒雅逡退也郭璞曰逡巡却退)。

煜爚(由掏反弋灼反說文煜光耀也爚火光也廣雅煜熾也埤蒼煜盛皃也論文作昱曰明也爍式灼反字與鑠同
銷鑠也並非此義也)。

桎梏(之失公屋反周禮掌囚凡囚中罪桎梏鄭玄曰在手曰桎在足曰梏)。

迴眄(冥見反說文邪視也方言自關而西秦晉之間曰眄也)。

填積(古文窴同徒堅反填滿也廣雅填塞也)。

即厭(伊琰反字苑眠內不祥也蒼頡篇伏合人心曰厭山東音伊葉反說文厭合也字從厂音呵且反)。

𤑏煑(古文􃼭􃼮二形同扶逼反方言𤑏火乾也關西隴冀以往謂之𤑏說文以火乾肉曰𤑏)。

** 第十八卷

著圂(胡遁反說文圂廁也蒼頡篇豕所居也字從口豕在中也字意也論文作溷溷濁也亂也溷非正體)。

稽留(古𠔃反字林稽留也稽止也)。

懸繩(論文多作鉉胡大反舉鼎也鉉非此用繩未見所出)。

能決(閨恱反說文下流也又穿決)。

烙(羅各反謂燒煑物著之也論文作爍式灼反銷也爍非字義)。

鷄鶩(莫族反尒雅舒鳧鶩郭璞注曰即鴨也李巡曰野曰鳧家曰鶩一名舒鳧某氏曰在野翼舒飛遠為𠒎)。

㭰距(今作𠲿同子累反廣雅㭰口也字書鳥喙也或作觜論文作􂌤撿諸經史無如此字唯傅毅七激云􂌤埴飲泉
作此字音徐耎反􂌤非字義距古文詎岠二形同居呂渠呂二反說文鷄足距也)。

蚑蜂(巨儀反通俗文矜求謂之蚑蚞關西呼􃼯溲為蚑蚞音求溲所誅反聲類云多足蟲也)。

鵂鶩(許牛反爾雅怪䲭舍人曰一名怪鳥一名鵂鶹南陽名鉤􂰾字林鴟鵂也)。

㹢玃(字體作𤠙或作猳同音加下居縛居碧二反說文大母猴也善顧眄玃持人也尒雅玃父善頋郭璞曰猳玃也
似彌猴而大色蒼黑善𤣓持人好顧眄也古今注云猨五百歲化為玃也枹朴子云彌猴八百歲化為玃壽千歲是也)。

饕餮(古文䬢叨二形同他高反正字作飻同他結反說文貪也左傳縉雲氏有不才子貪于飲食􂏖於貨賄聚斂積
實不知紀極天下人民謂之饕餮杜預曰貪財曰饕貪食曰餮)。

眼陷(楚辭陷滯而不濟王逸云陷沒也案陷猶墜人也論文作𥇌此應近也)。

盪滌(古文􃞨同徒朗反下徒歷反盪滌謂洒器也尚書九川滌源孔安國曰滌除也)。

鐵丳(字苑初眼反今之炙肉丳字也字略云以韱貫肉齊也論文作鏟今作剗剗削也)。

爴裂(撿諸字書無如此字案字義宜作攫居碧九縛二反說文爪持也禮記云􃼰蟲攫持也)。

拼度(古文􃣴鞞二形同補耕反拼謂振繩墨也)。

摶𢧵(徒官反通俗文手團曰摶說文摶團也聲類摶捉也字林摶􃼱之摶作摶音杜丸反論文作揣初委都果二反
量也度也揣非義音)。

六駮(補角反尒雅駮如加馬倨牙食虎豹舍人曰駮多力獸也山海經云曲山有獸狀如馬白身黑𩠐一角虎爪音
如鼓其名駮食虎豹可以禦兵詩云隰有六駮是也魏黃初三年六駮再見於野)。

齩齧(又作䶧同五狡反說文齩齧骨也廣雅齕齧也)。

䶩掣(又作𪘨同竹皆反通俗文齧挽曰䶩廣雅䶩齧也)。

轢諸(勒各力的二反蒼頡篇轢輾也說文車所踐也)。

如笮(側格反案笮猶壓也今謂以槽笮出汁也)。

蹂場(古文厹同仁求仁柳二反通俗文踐穀曰蹂蒼頡篇踐也熟蹋也)。

赭色(之野反三蒼赭赤土也方言南楚東海之間或為亦為赭郭璞同言衣赤也)。

烹肉(普羹反烹煑也方言烹熟也嵩岳以南陳頴之間曰烹儀禮凡煮於鑊中曰烹於鼎曰外也)。

燂豬(聲類燂燖二形字話古文􃼲鬻二形今作燅同詳廉反說文燅熱湯中瀹肉也通俗文以湯去毛曰鬻論文作
爓案說文諸詮之蜀都賦音皆余贍反又羊占反說文爓火爓爓也爓非今義也)。

磔牛(古文尼同知格反廣雅磔張也磔開也說文磔辜也尒雅祭風曰磔孫炎曰既祭披磔其性以風散也論文作
挓未見所出也)。

猛毅(牛既反尚書尚由果毅孔安國曰殺敵為果致果為毅說文妄怒也一日有決也)。

鐵杙(余職反尒雅樴謂之杙郭璞曰杙橜也論文有作鐵梭傳寫誤也樴徒得反)。

踼突(今作逷同從即反說文搶也蒼頡篇駈馳皃也亦失跡也考聲踼趺也案字冝作搪揬二形也)。

銅橛(巨月反說文􃼳杙也論文作鐝埤蒼磨鐝也通俗文云磨齊日鐝鐝非今義也)。

發撤(除列反廣雅撤壞也亦去也儀禮遍乃撤豊鄭玄曰撤除也)。

噤戰(古文唫同渠飲反楚辭噤閉而不言王逸曰閉口不開為噤)。

浹渫(字林下甲文甲反浹渫謂氷東相著也論文作甲非體也)。

榜坮(薄衡反下又作笞同丑之反字書榜捶也廣雅榜笞擊也)。

忌憚(渠記反廣雅忌恐畏也說文忌憎惡也憚徒且反憚難也)。

俎割(莊呂反方言爼几也字書肉几也)。

蔚茂(於胃反蒼頡篇草木盛皃也論文或作鬱於屈反說文木叢生曰鬱)。

暴露(扶卜反說文暴晞乾也字從曰從出卄米字)。

** 第十九卷

囂塵(古文𠽸同許朝反嚻諠也諠諠譁左傳湫溢嚻塵是也)。

無援(宇眷反案援者謂依據護助之言也)。

懷孕(古文𣎜同移證反謂含實曰孕三蒼懷子也廣雅孕㑗也字從子乃聲論文有作懷妊如禁反妊孕也)。

體胤(與振反尒雅胤繼也舍人曰胤繼世也說文胤子孫相承續也謂番育之稱也)。

􃘅麀(古遐反牡鹿也說文以夏至解角也麋冬至解角也塵古文􃏯同於牛反尒雅牝麀牝牸也)。

有娠(書隣反娠謂懷胎也書中亦有作身二形通用)。

軍持(正言捃稚迦此譯云瓶也謂雙口澡灌也論文作鍕𨨲字無所出猶俗作也)。

岐道(古文岐􃪖二形同渠冝反謂技別義也尒雅道二達謂之岐郭璞曰岐道直出者也釋名云物兩為岐左邊曰
旁也道並之也)。

搏鹿(補各反案搏猶拊拍也又云夢與楚子搏杜預曰手搏也考工記搏拍也又搏取之也)。

** 第二十卷

抨則(又作拼同普耕反說文抨彈也猶言抨毛抨弓等也)。

尺蠖(烏郭於攫二反桑蟲也說文屈申蟲也尒雅蠖尺蠖也郭璞曰蝍𧑙也音子力子六反一名步屈也舍人曰宋
地曰尋桑也)。

** 第二十一卷

衣以(於􃑢反案以衣被之曰衣衣記衣著也)。

食以(又作飤同囚志反謂以飯食設供於人曰食食亦飯也)。

眵淚(充尸反說文瞢瞢􃹱眵也瞢莫結反論文作𥄏未詳何出也)。

結聹(乃冷反埤蒼盱聹耳垢也)。

俞多(弋朱反廣雅俞益也小雅俞茲強益也)。

蝡動(如䘱如允二反說文蝡亦動淮南蜫蟲蝡是也)。

崫起(魚屈反埤蒼持立也史記崫然獨立塊然獨坐是也)。

** 第二十二卷

骨幹(字體作䯎同歌且反䯎助也亦體也骸骨也)。

視占(之鹽反方言占視也占亦候也凡相候謂之占占瞻也)。

** 第二十四卷

辭訣(古穴反通俗文死者別謂之訣字略云訣絕也)。

祈請(渠衣反廣雅祈求也尒雅祈告也叫也郭璞曰祈祭者叫呼而請事也孫炎曰祈為民求福叫告辭也)。

捍格(古文􃼴𢧀捍伻四形今作扞胡旦反捍禦也格古􃼵冋古額反格􂫖也格岠也說文擊也)。

智鑒(字書作鑑同古儳反廣雅鑒炤也鑒鏡也所以察形也)。

刳腹(口孤反蒼頡篇刳屠也方言刳剔也說文刳判也周易刳木為舟案刳謂空其腹也)。

灰燼(寺進秦刃二反說文謂火之餘木是也)。

孅指(古文攕字書作纖同思廉反說文櫼好手皃也孅細銳也方言纖小也細也梁益之間凡物小謂之纖也)。

㱇然(所力反埤蒼恐懼也通俗文小怖日㱇公羊傳㱇然而駭是也論文作墻近字耳又作嗇􃼶也嗇非此義也)。

間跱(古文峙同除理反言獨立也廣雅峙止也說文跱躇也謂踞止不前也躇音直如反)。

𠊳晴(古文夝𣨾二形同藉盈反漢書天晴而見景星孟康曰晴精明也)。

** 第二十五卷

豐渥(烏學反詩云稍如渥赭傳曰渥厚也)。

僂步(力主反通俗文曲脊謂之傴僂廣雅僂曲也)。

** 第二十六卷

釀酒(女恨反三蒼米麴所作曰釀說文醞作酒曰釀也)。

洮沙(徒刀反案洮猶汰也論文作汰徒蓋反通俗文浙米謂之洮沙)。

廬館(力居反小尒雅云廬寄也謂寄止也亦別舍也黃帝為廬以避寒暑春秋去之冬夏居之故云寄止也釋名云
寄止廬慮也取其止息覆慮也舘古玩反客舍也周禮五十里有舘有委積以待朝聘之客字體從食官聲也)。

調投(徒弔反廣雅調欺也調賣也啁調也)。

凌㑥(力升反廣雅凌㬥也犯也侮也蒼頡篇凌侵也㑥又作􂒖以豉反蒼頡篇㑥慢也謂平㑥也說文㑥輕也今亦
作易)。

** 第二十八卷

噏風(古文歙噏二形今作吸同義及反廣雅吸飲也說文內息也謂氣息入也亦引也)。

兵伍(兵威也五刃為兵下吾魯反周禮五人為伍鄭玄曰伍眾也論文作仵吾故反逆也仵非字義也)。

謇吃(古文𧪤謇二形今作寋聲類作􃼷又作􃞴同吾展反方言謇吃也楚人語也周易謇者難也論文作蹇跛
蹇也蹇非此義吃古文􃩩同居乞反氣重言也通俗文言不通利謂之􃞴吃)。

深𤀹(古文􃼸二形今作浚同私𨳝反􃼸深也)。

堅著(泊略反堅􃼹也相著也)。

** 第二十九卷

襞鬱(卑赤反說文韏衣也廣雅襞屈也韏丘阮反)。

梁枰(力將反謂摸梁也枰皮兵反埤蒼枰榻也謂獨坐板牀也釋名云枰平也以板作之其體平正也)。

** 第三十卷

大辟(古文壁𠮃二形同脾尺反字林辟法也韓詩或辟四方辟除也字從尸口辛者制其罪口用法也論文作邪僻
字非也)。

祜利(胡古反詩云受天之祜箋云祜福也尒雅祜厚也)。

觚枝(古胡反案觚猶枝本也未詳何語也)。

雷霆(達頂達丁二反周易鼓之以雷霆劉瓛曰霆電也震為雷離為電尒雅疾雷為霆霓郭璞曰雷之急激者也蒼
頡篇霆霹靂也公羊傳有霆擊夷伯之廟是也)。

** 第三十一卷

紹胄(治又反字林胄胤也胤嗣也謂繼嗣先世也)。

** 第三十二卷

㕘倍(錯耽反廣雅㕘三也方言㕘分也齊日㕘郭璞曰謂分割也倍蒲乃反廣雅倍半也謂一生兩曰倍也)。

讖記(楚蔭反三蒼讖秘密書也出河洛記文讖驗也謂占後有效驗也)。

珠璣(居沂渠氣二反說文珠之不圓者也字林小珠也)。

錠光(大經反案聲類無足曰鐙有足曰錠亦言然燈佛是也)。

** 第三十三卷

禮貺(吁誑反尒疋貺賜也郭璞曰謂賜與也)。

萎爛(於危反聲類草木菸也廣雅蔫􃼺菸也)。

懾伏(古文慹或作讋懾二形同占涉反字林懾服也禮記而氣不懾鄭玄曰懾恐懼也又曰貧賤而知好禮則意不
懾鄭玄曰懾猶怯惑也)。

𥔧磲(案字體冝作磫𥗫二形子客其俱反廣雅磫𥗫礪石也通俗文細礪謂之磫𥗫礛􃼻治玉礙𥗫治金淮南云
待檻䃴而成器是也)。

鹹鹵(胡緘反說文鹵謂西方鹹地也天生曰鹵人生曰鹽鹽在東方鹵在西方也釋名云地不生物曰鹵)。

溝𦩱(古文𦪖􃼼二形今作堞同示陵反說文𦩱稻田畦也史記大曰隄小曰塍廣雅塍隄也蒼頡篇塍畔也論文作
􃞷非體也)。

垣牆(干煩反垣謂四周牆也釋名云垣援也人所依阻以為援衛也牆障也所以自障蔽也)。

** 第三十五卷

隱須(正字作𤔌同於靳反說文有所據也)。

** 第三十六卷

錮石(古護反說文錮鑄塞也)。

拯㧋(䒱上聲說文拯謂上舉也救助也出溺也)。

** 第三十七卷

痿熱(又作𣨙同於媯反謂黃病也禮記哲人其痿鄭玄曰痿病也)。

所罥(三蒼古文作𦌾同古泫反謂取獸繩也說文作衒古縣反行賣也非今所用也)。

** 第三十八卷

􃼽兆(除矯反國語註云兆見也形也案兆者猶機也事先見者也)。

分解(扶問胡賣反分謂分別解謂縫解接中也)。

作摸(又作摹同莫奴反摸示規也謂掩取象也)。

自潰(古文殨同胡對反說文潰漏也蒼頡篇潰　旁決也)。

** 第三十九卷

庇其(方利反方言庇寄也通俗文自蔽曰庇尒雅庇休廕也孫炎曰庇䨱之癊也)。

** 第四十卷

稻茅(亡苞反說文茅菅也經文作竿蔗吉寒諸夜反耳蔗也通俗文西城出蒲萄荊州出竿蔗是也)。

福祚(徂故反國語天地之所祚賈逵曰祚祿也又位也報也)。

擿口(他狄反案擿亦剔也謂挑剔也擿治之也擿除也)。

** 第四十一卷

玷中(都簟反言文如玷也)。

木榍(又作楔同先結反說文楔櫼也櫼子林反今江南言櫼中國言􃼾楔通語也􃼾音側洽反)。

駑馬(怒胡反廣雅駑駘也謂馬中鈍者也伯樂云大頭短喙一奴也脚不開屈玄目二奴也小口短又三奴又禮
記凶年乘駑馬是也駘音徒改反)。

** 第四十二卷

胞胎(浦交反說文胞兒生裏也漢書同胞之徒如淳曰同胞親兄弟也)。

虵虺(古文虫螝二形同吁鬼反毒蟲也山海經即翼之山多蝮虺郭璞曰色如綬文鼻上有針大者百餘斤一名反
鼻也尒雅揵為舍人曰江淮以南曰蝮江淮以北曰虺莊子虺二𩠐韓非曰虫有螝者一身兩口爭食相􃼿遂相殺也
尒雅讚曰虵之殊狀其名為虺其尾似頭其頭似尾虎豹可踐此難忘履)。

** 第四十三卷

牝牡(脾盡脾死二反說文畜母也雌也牡莫走反說文畜父也雄也詩云駒駒牡馬也案詩傳曰飛曰雄雌走
曰牝牡至於雉鳴求其牡則飛鳥亦有牝牡不但走者也)。

** 第五十三卷

鏇師(難字作擐冈冈絹反謂以繩轉軸裁水為器曰鏇經文作旋非體也)。

淡飲(徒甘反於禁反謂匈上液也論文亦作陰)。

肪𦚻(先安反廣雅𦙽脂肪也通俗文在腰曰肪在胃曰𦙽也)。

青瘀(於豫反說文瘀積血也廣雅瘀病也)。

鑽燧(又作墜同辝醉反火母也謂取火者也論語鑽燧改火孔安國曰一年之中鑽燧各異木也世本造火者
燧人也因以為名也)。

尋繹(夷石反論語繹之為貴馬融曰尋繹行之為貴也方言繹理也三蒼繹抽也解也)。

𡝩冶(余者反謂鮮明莊飾也徽雅自得也)。

哆字(借音都餓反依字說文殆可反張口也字林丑亞丑加二反)。

𢬘字(大何徒可二反依字說文𢬘曳也廣雅𢬘引也)。

醝字(才何反依字通俗文白酒曰醝)。

溼麼(莫可反秦言石依字通俗文細小曰麼字書麼小也論文作尛此猶俗字也)。

** 第五十五卷

診病(字林除刃反診視也聲類診驗也謂看脉候也)。

** 第五十八卷

姣輸(古文嬌同古飽反詩云姣人嫽𠔃案姣猶妖媚不實也謂靣從也)。

** 第五十九卷

薜茘(蒲細來計反此譯言餓鬼也依字薜茘香草也其狀如韭生山石上也)。

箭鏑(都狄反說文矢鋒也史記鋒鏑或作鍉鏃鏑也釋名云鏑敵也可以禦敵也齊謂之鏃言其所中皆族滅也)。

深峭(今作陗或作悄同且蘸反廣雅峭急也通俗文峻阪曰峭山陵險陖亦謂之峭)。

** 第六十卷

慍心(於問反廣雅慍恚也蒼頡篇恨也說文怒也)。

** 第六十二卷

蠱道(工戶反周禮庶氏掌除毒蠱鄭玄曰毒蠱蟲物病害人也蠱蟲在皿中字意也)。

譴責(去戰反蒼頡篇譴呵也廣雅譴怒也說文譴問也論文中有作詰責廣雅詰責問也)。

瞢瞽(亡登反郭璞注山海玄云瞢瞢也周禮鄭玄曰瞢無光也經文有作盲瞽公戶反鄭眾注周禮云無目謂
之瞽也)。

** 第六十三卷

給恤(又作䘏同思律反振恤也謂以財與人也尒雅恤憂也孫炎曰恤救之憂也說文牧也)。

** 第六十七卷

眼瞎(正字作􃽀同火鎋反字書一目合也)。

手麾(今作撝同吁皮舉手曰麾謂手之指也案以旌旗指麾眾因以名焉也)。

** 第七十二卷

偃蹇(巨偃居免二反廣雅偃蹇夭橋也謂自高大也釋名偃息而臥不執事也蹇跛蹇也病不能作事今託似此也)。

傲慢(五到反廣雅傲慢也謂不敬也字書傲倨見㑥也謂輕㑥也字體從人敖聲)。

甫當(弗禹反尒雅甫我也始也當終也)。

揆則(渠癸反謂準象之也尒雅揆度也孫炎曰揆商度也則法也)。

** 第七十七卷

庠序(徐陽反下古文䦻同徐舉反學也謂儀容有法度也周曰庠夏曰序白虎通曰庠之言詳也以詳禮儀之所
也序序長幼也)。

機會(居衣反說文主發之機也亦先見也周易樞機之發榮辱之主莊子鑿木為機滅者必有機心是也會古文㣛
同胡外反尒雅會對也郭璞曰謂相當對也又會亦聚集也合也)。

虜掠(力古下力尚反虜獲取也服也戰而俘獲也掠劫掠賊物也謂虜掠奪取物也)。

餌食(如志反蒼頡篇餌食也案凡所食之物皆曰餌)。

𤻘疹(於近之忍反皮上小起痕跡也今俗亦謂肉􃫞腫起為𤻘疹或言𤻘䏖說文􃽁𤺍也音文忍反論文作隱
斬非體也)。

** 第八十卷

級其(羇立反級次也謂階之筭數名曰級師族斬𩠐一人賜爵一級因名賊𩠐為級也)。

是捄(字詁古文𧧷捄二形今作救同居又反求助也)。

** 第九十三卷

委佗(於危反下徒何反廣雅委佗窊邪也尒雅委委佗佗美也郭璞曰佳麗美艷之皃也亦平易自得也)。

撓色(乃飽反廣雅撓亂也說文撓擾也)。

** 第九十五卷

迂迴(禹俱一禹二反迂避也遠也亦廣大也)。

石罅(古文􃽂􃞻二形或作􂰕同呼嫁反說文罅裂也𡍩也謂石壁小開也)。

** 第九十七卷

躊躇(又作壽踟二形同腸留腸知二反下或作躇同腸於腸誅二反廣雅躊躇猶豫躑躅也)。

相和(胡臥反相譍也詩云唱予和女周易鳴鶴在渚其子和之是也)。

** 第九十九卷

有掍(孤本骨門二反謂繩之轉絃者也今亦名關為掍子字從昆又作𢱧蒲結反廣雅􃭓轉也字從􃽃音舭○)。

寙墮(余乳反尒雅寙勞也郭璞曰勞苦者多墮寙也亦懶也言懶人不能自起如瓜瓠在地故字從瓜又懶人恒在
室故從穴論文或作懶字)。

澇水(盧道反謂水兩泛澇也)。

** 第一百卷

彌窒(古文懫同丁結豬栗二反秦言善知識依字窒塞也一本作彌多羅尼子亦是梵言訛轉耳也)。
一切經音義卷第四十六



一切經音義卷第四十七

飜經沙門慧琳撰

  
  * 
十地論十二卷　玄應
金剛經不壞假名論二卷　慧琳
彌勒所問論八卷　慧琳
金剛經無著論二卷　慧琳
佛地經論七卷　玄應
金剛經天親論三卷　慧琳
寶積經論四卷　慧琳
寶髻菩薩經論一卷　玄應
能斷金剛經論頌一卷　無
能斷金剛論釋二卷　慧琳
文殊問菩提經論二卷　慧琳
妙法蓮華經論一卷　慧琳
法華經論二卷　慧琳
勝思惟經論四卷　慧琳
涅盤論一卷　無
本有今無論偈一卷　慧琳
無量壽經論一卷　慧琳
三具足經論一卷　慧琳
轉法輪經論一卷　無
遺教經論一卷　慧琳
(依目錄此中有瑜伽師地論一百卷先有音義一卷次後音義四十八是)
顯揚聖教論二十卷　玄應
顯揚論頌一卷　慧琳
瑜伽師地釋一卷　慧琳
王法正理論一卷　玄應
雜集論七卷　慧琳
對法論十六卷　玄應
中論四卷　慧琳
般若燈論釋十五卷　玄應
十二門論一卷　玄應
十八空論一卷　慧琳
百論二卷　玄應
右三十一論一百二十六卷同此卷音。

* 十地論第一卷玄應撰

芒然(莫唐反案芒然𡨋昧不明也莊子芒然無所見是也)。

椑羅(神奚反經中或作卑羅或作閉羅皆一也)。

嘶字(又作𧬊同先奚反言梵本嘶字如師子形相也依字埤蒼嘶聲散也亦悲聲也)。

** 第二卷　第三卷(竝先不音訓)

** 第四卷

厚曀(於計反釋名曀翳也言雲氣隱翳使不見物者也)。

瀑水(蒲報反蒼頡解詰云水濆起曰瀑也)。

** 第五卷

捫摸(莫奔莫本二反聲類云捫摸也字林捫撫持案也捫持謂手把執物也)。

** 第六卷　第七卷(竝先不音)

** 第八卷

溉灌(歌賚反說文溉灌也灌注也)。

** 第九卷第十卷第十一卷
第十二卷(已上竝先不音)

* 金剛般若波羅蜜經破取著不壞假名論上卷
慧琳

俾其(卑弭反若取上聲此字從彳丑尺反考聲云使也爾雅云俾從也苦作去聲即從人韻詮與也說文益也從
人卑聲也)。

謂稟(鄙錦反孔注尚書云稟受也廣雅云與也說文稟賜穀也從禾㐭聲㐭音廩也)。

百齡(歷丁反禮記古者年齡齒亦齡皆壽也鄭注禮記云年夭氣齒人壽之數也廣雅齡年也古今正字從齒令
聲或為秢也)。

** 下卷

沮亂(上㽵所反毛詩傳云沮壞也亦止也賈注國語非也說文從水且聲)。

即晞(下稀依反毛詩傳云晞者明之始升也韓詩云明不明之際曰晞也說文從曰希聲)。

泫露(上玄詃反考聲云泫流下貌也禮記云孔子泫然流涕也說文亦流也從水玄聲也)。

* 彌勒菩薩所問經論第一卷慧琳撰

乞𠣏(下葛𦫿反蒼頡篇𠣏行請也求也說文亦乞也亾人為𠣏論文作丐不成字或作𠣏俗字)。

躑跳(上呈劇反顧野王云躑驟舉足而不進說文住足也踦也或作蹢古今正字從足鄭聲下􃸏弔反孔注尚書
跳步足不能過也蒼頡篇踊也廣雅跳上也說文亦蹶也躍也從足兆聲也)。

** 第二卷

壍路(上韱豔反顧野王云城池為壍也考聲長坑也說文亦坑也大也從土漸聲也)。

劈裂(上疋覔反廣雅云劈裂也埤蒼剖也說文破也從刀辟聲)。

牽挽(上挈賢反考聲云牽連也說文引前也下亾遠反考聲挽引也亦作輓說文牽引也從手)。

梯嶝(下登鄧反考聲作橙履也小阪也說文云仰也文字典說從山登聲也)。

指鉆(下儉炎反說文云鉆鐵鋷也從金占聲論作鉗誤也)。

惡䓶(下此漬反郭注爾雅莿茦針也木𦬆也方言凡草木㓨人謂之剌也文字典說從艸剌聲論作剌誤也)。

** 第三卷

捲手(上倦員反考聲捲用力也又作拳拳手拳也集訓屈手也)。

􂤄打(上礦獲反廣雅􂤄擊也埤蒼擊頰也顧野王云今􂤄耳是也古今正字從攴各聲也攴音普卜反論文作摑俗
字也)。

** 第四卷

婆私咤(下摘加反梵語仙人名也)。

限劑(下齊細反周禮劑節量也考聲云分段也古今正字劑齊從刀齊聲也)。

** 第五卷

鑽燧(下隨醉反聲類燧取火於因也馬注論語云鑽火四時各異木也左傳云燧取火貝也古今正字從火遂聲)。

鼓捊(下蒲溝反聲類作掊廣雅掊捶也今案捊皷杖也說文從手孚聲也)。

消皺(下側救反考聲云皺皮聚也論作皺俗字也)。

批尼(上頻蜜反梵語也)。

** 第六卷　第七卷　第八卷(已上並無字可音訓)

* 金剛般若論上卷慧琳音

鉢羅腎禳(下禳掌反梵語唐云智慧也)。

** 下卷

懈怠(上佳邂反賈注國語云懈倦也廣雅懈懶也說文亦怠也從心解聲經作𢢣亦通也)。

* 佛地經論第一卷玄應音

劫比拏王(梵語女家反南憍薩羅國王名也因緣廣如經說也)。

封主(府用府逢二反字林封爵諸侯也聲類建國以土地曰封周禮建邦國而制其城諸公之地封壃方五百諸侯
之地方四百里等也起土為界曰封也)。

** 第二卷(先不音)

** 第三卷

如鉆(奇廉反通俗文鍛具曰鉆蒼頡篇云鉆持也)。

補特伽羅(梵語此云數取謂數數往來諸趣也)。

** 第四卷　第五卷(並先不音)

** 第六卷

殉利(辝俊反蒼頡篇云殉求也漢書貪夫殉財應劭曰殉營也)。

勇悍(何且反說文悍勇也有力也三蒼悍傑也)。

如毘濕飯怛羅(梵語都達反即蘇達本生因緣也)。

** 第七卷

踰繕那(梵語市戰反亦言踰闍那此云合也應也計應合爾許度量同此方驛也自古聖王一日行也案西
國饍那亦有大小或三十里或四十里昔來皆取四十里也舊經論中或云由延又作由旬或言俞旬皆訛略也)。

底沙佛(梵語舊經中作弗沙佛同一也)。

蘇達那等(梵語亦作蘇陀沙等此云善與亦言好施舊云須達拏訛也)。

* 金剛般若波羅蜜經論上卷慧琳音

頂戴(得代反顧野王云欣奉其上曰戴國語云在𩠐曰戴賈注云戴奉也說文云從異𢦏聲𢦏音災)。

** 中卷

淳熟(垂倫反考聲云清也禮記沃之以膏清也說文從水􃭄聲論作淳俗字也)。

** 下卷

有翳(於計反郭註方言謂蒙幕也奄也廣雅云障也說文從羽殹聲)。

* 大乘寶積論第一卷慧琳音

甄說(上見賢反考聲云甄明也察也桂菀珠叢云亦表明也說文從瓦垔聲也垔音因也)。

􃽄恌(下眺雕反考聲云媮也薄也郭注方言云邪也廣雅云亂也從心兆聲媮音偷)。

缺漏(上犬悅反蒼頡篇云𧇊也說文器破也從􃽅夬聲下力豆反顧野王云漏猶泄也許叔重注淮南子云漏穿也
說文屋穿水入也從雨尸下尸即屋也經文從水亦同也)。

** 寶積論卷第二

欑成(上藏宦反鄭注禮記云欑猶叢也蒼頡篇云聚也從木贊聲也)。

譏嫌(幾依反廣雅云譏問也亦諫也何註公羊傳猶譴也說文從言幾聲)。

籌量(逐留反顧野王云籌所以計筭者也鄭注儀禮云筭也說文從竹壽聲)。

** 寶積論卷第三

指㡿(上音旨下音赤考聲云指言也推也㡿遠也逐也為人所遠棄也故云㡿說文從广屰聲屰音逆)。

淤泥(上於㨿反顧野王云水中青泥也說文淤澱滓也從水於聲)。

闡陀(上昌演反梵語也)。

如蛾(五歌反考聲云飛虫也爾雅云蝅化為之者蛾也大戴禮云食桑者有絲而成蛾說文從虫我聲也)。

** 寶積論卷第四

胭喉(上宴賢反聲類胭亦喉也蒼頡篇咽古今正字從肉因聲也)。

性𡼡(訓云反顧野王云烟熏之者也考聲云熱也火氣也說文從􂏱黑聲象形字也)。

動眴(玄絹反顧野王云今人動目密相戒語也考聲亦目動也王注楚辭云眴視貌說文云從目旬聲旬音同上也)。

作拳(倦𡊮反何注公羊傳云拳掌也亦愛也說文從手卷省聲)。

* 寶髻菩薩經論玄應音

洲潬(徒亶反爾雅云潬沙出郭璞曰今江東呼水內沙堆為潬洛陽北河中有中潬城是也論文作埏音延八埏之
地也亦埏道也埏非此用)。

陂池(筆皮反山東名為濼濼音匹各反亦名􃽆􃽆音公朗反也)。

蠃髻(又作螺同力戈反下古文作􃽇同音計經中或作編髮同一也)。

* 能斷金剛般若經論一卷

無可音訓

* 能斷金剛般若波羅蜜多經論上卷
慧琳撰

怨讎(下受川反尚書云虐我則讎禮記云父之讎不與共戴天顧野王云讎怨憾也說文從言雔聲也)。

** 中卷

差舛(下川䙲反顧野王云差舛不齊也說文對臥也從牛牛相背俗作舛也)。

** 下卷

津媲(下批閇反考聲媲匹也郭注爾雅云媲亦偶也集訓云配也說文從女􂻨聲也)。

在瀲(下廉染反考聲瀲瀲淡水貌也清也水淺次也泛也文字典說文從水𣫍聲也)。

巘際(上魚偃反毛詩傳巘小山別於大山也郭注爾雅山形如累雨甑也釋名甑一孔曰巘山孤似也古今正字從
山獻聲)。

橐籥(上湯各反集訓云橐小囊也又云無底囊也下陽削反考聲鍵器也又樂器傳也說文作𨷲亦樂器也從竹龠
聲也)。

儵忽(上昇戮反王注楚辭儵忽疾也說文電貌也古今正字徃來儵忽也從黑攸聲)。

煥爛(上歡貫反下闌且反論語煥乎其有文章也方言云火熟曰爛考聲云煥爛並光明也古今正字並從火奐闌
皆聲也)。

撮其(上纂括反漢書應􃺬曰撮亦三指撮也考聲撮牽持也古今正字從手㝡聲也)。

* 文殊師利菩薩問菩提經論上卷慧琳撰

編髮(必綿反鄭注禮記云編列髮為之其古之遺象也若今之假髮也劉注公羊傳云編連也蒼頡篇織也說文次
簡也從糸扁聲也)。

如塊(口潰反郭注爾雅云上塊也王注楚辭云塊獨處貌說文從土鬼聲也)。

奮迅(上分問反廣雅云振也考聲云起也鳥振毛羽也說文翬也從奞從田會意字也)。

** 下卷

遞共(提禮反郭注爾雅云更易也楚辭云四時遞來而卒歲考聲云遞代也或作递說文從辵虒聲也辵音丑
略反虒音斯也)。

* 妙法蓮華經憂波提舍一卷(婆藪盤豆菩薩造)慧琳音

怨敵(亭歷反杜注左傳云敵猶當也又曰敵怨也方言同力者謂之敵說文從支啇聲也啇音的)。

彈指(唐寒反廣雅云彈拼也顧野王云凡皷動物曰彈說文從弓徙單聲也)。

* 妙法蓮華經憂波提舍上卷慧琳音

颰陀婆羅(上盤末反梵語也不未字義唐言賢護菩薩即此賢劫中成佛也)。

頻婆羅(案俱舍論西方數法名也十十變名頻婆羅當此國數法之中千戴之數也)。

阿閦婆(亦西方數法名也當此地万載之數)。

* 法花論下卷玄應

謦欬(上輕珽反蒼頡篇聲也說文謦亦欬也從言殸聲殸音口莖反下開改反顧野王欬嗽也說文逆氣也從欠
亥聲論從口作􃽈咳誤也)。

* 勝思惟梵天所問經論四卷慧琳音

** 第一卷　第二卷(並無字音)

** 第三卷

牛豬(下貯驢反方言豚為豬也􃽉也說文豕三毛叢居也從豕從者聲)。

** 第四卷

危􃽊(下七銳反廣雅脆弱也說文云肉䙲易斷也從月絕省聲字也)。

* 涅盤論一卷(無音可釋)

* 涅盤經本有今無偈論一卷慧琳音

見杌(下五骨反俗字也通俗文云物無頭曰尤集訓云樹無枝曰杌從木說文作兀云高而上平也一在人上)。

* 無量壽論慧琳撰

傎倒(上典年反孔注尚書傎殯也又傎覆也言反倒仆也今作𠑘說文作蹎從人論作巔字誤也)。

龜毛(上愧逵反白虎通曰龜言久也毛詩傳曰元龜尺二寸也說文外骨而內肉者也從它龜頭象形也或曰聲也)。

㧋箭(上辨八反論作拔誤也)。

石蛭(下真曰反爾雅蛭蟣也蒼頡篇水虫也聲類亦蛭蝚蛭掌者也考聲蛭蝚蛭蛒並𧖊􃽋也說文從虫作論從石
作蛭誤也)。

火擿(下呈隻反考聲摘撥也說文云投也從手論從火作擿誤也)。

* 三具足經憂波提舍一卷慧琳音

鄴城(上嚴劫反漢書魏郡有鄴縣故太原山東也說文從邑業聲也)。

挑施(上眺彫反聲類挑􃽌也字書撩也說文從手兆聲也)。

雪堆(下對雷反王注楚辭云魁堆高也郭注上林賦云堆沙堆也考聲土之高貌也或作塠古今正字從土佳聲經
作埠非)。

尼羅拏(下搦加反梵語人名也)。

胃膽脾(上韋貴反白虎通云胃者脾之府也說文穀府也象形經作𦝩誤也中檐敢反白虎通膽肝之府也
文字典說從肉詹聲下婢卑反白虎通辯也土藏也廣雅脾卑也文字典說文從肉卑聲)。

船舶(下彭陌反考聲舶崐崙舡也亦作艊司馬彪注莊子云大舶舡名也廣雅海舟也埤蒼大舡也古今正字從舟
白聲)。

虵蟒(下莫牓反郭汴爾雅莽虵之大者古今正字從虫莽聲也)。

熊羆(上虛弓反說文熊獸似豕山居也從能炎省聲下彼皮反郭注爾雅羆似熊而頭高脚多力拔木關西呼熊說
文從熊羆省聲也)。

灾櫱(下言烈反考聲云媛災也虫獸為恠曰糵衣服草木為恠曰妖今或從女作㜸或從虫作𧕏經文從米作糵非
經義也)。

* 轉法輪經憂波提舍一卷(無音字)

* 遺教論一卷慧琳音

瘕疵(上夏加反毛詩箋云瘕病也郭注山海經虫病也蒼頡篇腹中病也說文病也下漬茲反孔注尚書疵亦病也
周易疵猶瘕敗也說文從疒叚此皆聲也)。

𡢬𢢔(上斯列反孔注尚書云𡢬亦慢也鄭注禮記媟㜸也方言𡢬狎也說文從女葉聲)。

坑􃺴(上客庚反郭注爾雅坈壍池丘墟耳蒼頡篇壑也亦陷也或作阬古今正字從土亢聲下咸監反顧野王云𨺂
墜入也注楚辭云沒也廣雅云隤也說文從高而下也一曰墮也從阜函聲也)。

輕躁(下遭譟反野王躁猶動賈注國語擾也鄭注論語不安靜也考聲性急也說文為趮字從足喿聲論從叅作𨅶
非也)。

騰躍(下陽削反杜注左傳超也爾雅迅也廣雅跳也上也進也說文從足翟聲)。

踔(廳尿)。

躑(下呈石反顧野王躑舉足而不進也說文住足也踦也或作蹢也古今正字從足鄭聲)。

黑蚖(下五官反抱朴子曰虵類甚多唯蚖虵中人最急可以刀割所螫處肉棄於地肉自沸似火炙須臾焦盡人得
活矣不割必死玄中記蚖蛇身長三四尺有四足形如守官尋脊有針利加刀甚毒惡中人不逾半日則死山海經云皮
可以飾刀劒鮫魚皮相似但麤細異耳也)。

悁自(上一緣反王注楚詞悁憤滿也蒼頡篇恚也聲類悒憂貌也說文云忿也從心䏍聲也)。

* 三具足論玄應撰

船舶(音白字林大船也今江南凡汎海舡謂之舶崑崙及高驪皆乘之大者受盛之可万斛也)。

邏戍(力賀反戍屬也謂遊兵以禦􃽍者亦循行非違也)。

恐哧(乎嫁反恐相也方言作恐䦧音呼隔反亦言恐赫亦言恐猲一義也猲音虛割反)。

礓石(居良反形如薑也通俗文地多小石謂之礓礫字從石論文從土作壃非體也)。

已前釋經論已後集義論。

* 顯揚聖教論第一卷玄應撰

稽𩠐(古文𩠜同苦禮反說文稽下首也白虎通曰所以稽𩠐至也𩠐頤至地也周禮太祝辯九拜一曰𩠜𩠐二曰頓
𩠐是也)。

將紹(古文綤同市逵反爾雅紹繼也謂繼續先宗也謚法曰疏遠繼位曰紹)。

錯綜(祖送反謂錯其文綜理其義也廣雅錯廁也言相間廁也綜捴也捴括文義也鍇挍也挍理說文綜機縷也謂
持絲交者屈繩制經令開合也綜記也理也紀領絲別也)。

駛流(山史反蒼頡篇駛疾也字從史也)。

善軛(於革反說文軛車前也謂轅端壓牛領者也)。

惻愴(古文𢝔同楚力反下初亮反說文惻痛也廣雅惻悲也愴傷也)。

迦多衍那(梵語姓也因姓為名舊言迦旃延訛也)。

心詭(居毀反詭謂變詐不實也廣雅詭誑也欺也)。

忌憚(渠記反下徒且反忌畏也恐也憚難也驚也)。

甘執(古藍反廣雅甘樂也嗜欲之意也甘嗜無猒也說文甘美也)。

勉勵(靡辯反力制反勸㢡也勉強也謂自勸強也勵相勸勵也亦勉力為勵強音巨兩反)。

悵􂜐(勑亮反下於亮反說文悵望恨也􃽎心不服也)。

所吞(他痕他賢二反吞謂不嚼也說文吞咽也廣雅云吞滅也)。

溪沼(又作谿同苦奚反下之遶反爾雅水注川曰谿說文沼小池也)。

巨壑(其呂反大也下呼各反爾雅流水㴱則成壑壑亦溝池也)。

炎燎(千廉反下力照反炎亦燒也說文炎火光上也燎放火燒田為燎也)。

𦽦延(亡怨餘戰反謂連絲不絕也)。

灰燼(又作燼同似進反說文火之餘木曰燼也)。

扣絃(苦後反廣雅扣擊也絃謂琴等也)。

拊革(芳主反拊猶拍也下古核反革鼓也)。

黏勇(女廉反蒼頡篇云黏合也說文相著曰黏下瑜種反謂雄武果決也諡法曰知死不避曰勇命為仁曰勇也)。

靜慮(茲井反說文靜審也安息也慮念也思也舊言定梵云䭾衍那也)。

漏匱(渠愧反乏財曰匱禮記即財不匱鄭玄曰匱乏也詩云考子不匱傳曰匱竭也)。

** 第二卷

鄔波拕耶(梵語也上烏古反下拕音徒我反此云親教或言郁波地耶夜亦云近誦以弟子年小不離於
師常隨常近受經不誦也舊云和上或云和闍皆于闐等諸國語訛也義譯云知罪知無罪為和上也)。

阿僧企耶(梵語丘致反此云無央數舊言阿僧祇訛略也)。

溫習(烏昆反論語溫故而知新何晏曰溫尋也鄭玄注禮記云後時習之謂之溫溫煗也取其義也)。

** 第三卷

䎡根(而兖反梵言沒栗度此言䎡物柔曰䎡也)。

阿世耶(此云意樂樂音五教反亦言種子)。

預流(翼庶反梵言𡨧路多阿半那此言預流一聖道說名為流能相續流而涅盤故初證聖果創叅勝列故名預
流叅預也舊言須數多分得也須陀洹者訛也或云逆流或言人流亦云至流皆同一也)。

一間(古閑反梵言翳迦鼻至迦翳迦此云一鼻至迦此云間謂壁際孔也說文間隟也言有一間隟在不得般涅槃
也舊言一種子者梵言鼻豉迦此言種斯或譯者不善梵言或筆受人不尋本語致茲訛失也)。

朅迦(梵言袪謁反此云犀牛毗沙拏此云角謂犀牛一角一亦獨也喻獨覺也言一一獨居山林也毗婆沙作偈
伽月藏經作佉伽皆訛也)。

** 第四卷　第五卷(並先不音)

** 第六卷

什物(時立反聚也雜也謂資生之物也今人言家產器物猶云什物即器也江南言什物此云名五行史記舜作什
器於壽丘漢書貧民賜田宅什器並是也)。

摩怛理迦(梵言都達反舊云摩德伽亦言摩夷此云行母亦云本母云行境界謂起行所依能生行故也)。

工業(古紅反毛詩云工祝致告傳曰善其事曰工也)。

􃹰攝波葉(經亦言申怒字林或作申恕波林樹名也此譯云實木舊葉喻多少經是)。

所祈(巨衣反廣雅祈求也)。

** 第七卷

樹杪(彌遶反通俗文樹鋒曰杪杪謂微細也)。

官僚(又作寮同力雕反爾雅僚官也同官曰僚也)。

或翹(祇遙反廣雅翹舉也)。

蝸虫(古花反說文蝸蝸也)。

** 第八卷

俱𦙁(梵語竹尸反佛本行經作拘致云一百百千名一拘致數當千萬也)。

素怛纜(力暫尺此譯云綫舊云修多羅)。

吠舍(梵言扶癈反舊言鞞舍此云坐估也案天竺國俗多重寶貨此等營求積財巨億坐而出內故以也)。

戍陀羅(梵語也輸句反舊言首陀謂諸田官學者此等曰族國之大姓也)。

** 第九卷

伊師迦(梵言山名也言此高聳我慢如之故喻也)。

** 第十卷

商賈(始羊反下公戶反行賣曰𧷮坐賣曰賈白虎通曰商之言商度其遠近通四方之物以聚也賈固也固物以待
民來求其利也賈亦通語也)。

能祀(徐理反爾雅祀祭也亦地祭也)。

方域(為逼反說文域邦也)。

詰問(丘逸反廣雅詰責也說文詰問也)。

鬱爾(於勿反謂樹木叢生也)。

颯然(桒合反謂風吹木葉落之聲也)。

唐捐(徒即反以專反唐徒也徒空也說文損棄也)。

薄蝕(補莫反下神軄反小爾雅薄近也漢書曰月薄蝕韋昭日氣往迫之曰薄虧毀曰蝕如虫食草木葉落也)。

羅婆果(梵語也亦云頻螺果或言避羅果皆訛也果形金色如甘子大西國祠天多用此木作憧莊嚴供養
也)。

餉佉(梵語尸尚反此云見月或言珂舊云儴佉或云傷佉也)。

** 第十一卷

尚論(市讓反廣雅尚高也說文尚曾也尚亦上也)。

倡女(齒揚反媱女也說文倡樂也)。

雨眾(于矩反梵言嚩利亦云跋利亦云眾謂雨等師徒之眾故云雨眾也)。

銓量(又作佺同七泉反稱衡也廣雅謂之銓所以稱物知輕重者也)。

刊定(口干反廣雅刊削也亦定也除也)。

淩侮(又作夌同力􃽏反三倉淩侵也廣雅淩犯下亡府反廣雅侮輕也言輕㑥也淩從水作夌聲也)。

遞互(古文递同徒禮反方言遞代也謂更他也)。

目眩(侯遍胡蠲二反字林眩亂也三蒼眩視不明也)。

纔取(在灾反廣雅纔暫也亦劣也不久也)。

未愈(古文瘉同瑜乳反方言愈差也說文瘉病瘳也)。

迦末羅病(梵語舊云迦摩羅病此云黃病或云惡垢言腹中有惡垢即不可治也)。

角犎(妃封反又音封今有此牛形小髆上有犎者也)。

形愞(奴亂反三蒼愞弱也)。

嘶聲(又作𧬊同蘇奚反說文𧬊悲聲也方言嘶噎也痛也)。

哮吽(古文虓同呼交反說文虎鳴也大怒聲也下古文呴吐二形今作呴又作吼同呼苟反吽噑也)。

咆吽(蒲交反說文咆噑也廣雅咆鳴也)。

瞑目(又作眠同薎田反說文瞑目翕也眠寐也臥也)。

敦肅(古文惇同都乇反說文惇厚也下思六反肅敬也嚴也謂嚴整之貌也亦戒也自敬也)。

鄙俚(補美反下又作𨛋同力子反鄙陋也說文五酇為鄙鄙𨛋也蒼頡篇國之下邑曰𨛋漢書質而不𨛋如淳曰雖
質猶不如閭里之𨛋言也酇音祖且反百家也)。

麁獷(古猛反獷強也字從犬也)。

過隙(丘逆反說文壁際孔也字從白上下小也)。

謇歰(古文作􃽐謇二形今作蹇同𩚑展反方言謇吃也楚人語也謇難也下所立反說文歰不滑也字從四止四止
則不通字意也)。

竦肩(古文竦𢥠二形今作聳同須奉所項二反廣雅竦上也跳也)。

酷怨(古文嚳焅悎三形今作酷同口木反說文酷急也甚也暴虛也)。

** 第十二卷

達羅弭(梵語彌爾反呪名也此無正翻但存本耳也)。

傅述(脣聿反述謂訓其義也爾雅述修也)。

沒力伽羅子(梵語也亦言物伽伽羅伽此云胡豆即是緣色豆也羅此云取作此間語應言取緣豆此
是其姓上古仙人名勿伽羅不食一切物唯食胡豆故名取胡豆是此仙人種故以為姓也舊言目揵連訛略也)。

鄔波第鑠(梵言烏古反下尸藥反舊言優波提舍此云論議也)。

㴱邃(古文作㥞同私醉反說文􃽑㴱遠也)。

** 第十三卷

精懇(古文作􃽒同口很反通佫文至誠曰懇〡亦堅忍也)。

鄔波婆娑(梵語亦言優波婆娑此云近住謂受八戒者近阿羅漢等善人而住也)。

杜多(梵語亦言􃽓吼多此云沙汰亦言修治又云斗藪或言搖振亦言棄除一義耳皆謂去其衣服飲食住處三種
欲貪也舊言頭陀者訛也經中亦言作十二誓行􃽓音徒斗反汰音太)。

** 第十四卷

毘瑟弩天(梵語亦言毗搜紐天此當幻惑義此天有大威德乘金趐鳥行行時有輪以為前導欲破即破
無有能當也)。

西儞迦(梵語女履反此云有軍外道名也舊云先尼訛也)。

喬荅摩(梵言此有三義一云曰種二言牛糞種三埿土種以瞿名目九義故也舊言瞿云因緣具如經說也)。

踡跼(渠員反下渠玉反埤蒼踡跼不伸也說文作䟒謂行䟒趢也案捲亦曲也趢音錄)。

嬈亂(乃了反惱也說文嬈擾戲也三蒼嬈擾郭璞曰嬈弄也廣雅云撩挑擿嬈也)。

里閈(力擬反下胡且反五鄰為里謂二十五家也里居也方言一里之中也閈門也謂巷門也)。

乾㬤(古寒反下又作昅同丘及反通俗文欲燥曰㬤)。

** 第十五第十六(並先不音)

** 第十七卷

佚(古文泆同與一反蒼頡篇佚惕也佚樂也惕音蕩也)。

窣羅酒(此云米酒也)。

米隸耶酒(謂根莖花果等雜酒也)。

末陀酒(謂蒲桃酒也)。

** 第十八卷(先不音訓)

** 第十九卷

伐勒迦梨(梵語此云鬪力也)。

如鷃(烏𩾦反鸚雀也亦名鶬鸚纂文云關中以鷃為鷃爛堆是也)。

場壠(始羊反方言坘封場也下力悚反耕壠有界埒者也)。

** 第二十卷

艱難(古閑反說文土難治也)。

剖析(普厚反剖猶破土中分為剖下思狄反析分也)。

波羅闍已迦(梵語此云他勝謂破戒煩惱為他勝於善法也舊云波羅夷義此言無餘若以犯此戒永
棄清眾故曰無餘也)。

* 顯揚聖教論頌慧琳音

瑜伽(上庚須反梵語)。

錯綜(宗送反說文機縷持𢇇交者曰綜從糸宗聲也)。

撟亂(居沼反許注淮南子云撟取也賈注國語非先王之正法曰撟加誅無罪曰誣說文從手喬聲經作燆在矢
部也)。

羸劣(累追反杜注左傳羸弱也賈注國語病也許𠦑重注淮南子云劣也說文羸瘦也從羊𣎆聲也)。

串習(閞患反爾雅云患習也考聲從心作慣亦習也或從辵作遦其義並同也)。

* 瑜伽師地論釋慧琳撰

撥無(補未反毛詩傳云撥猶絕也王注楚辭云撥棄也廣雅云除也說文從手發聲也)。

僻執(偏亦反毛詩云人之多僻箋云邪也顧野王僻者謂邪枉不中理也說文避也從人辟聲也)。

嗢柁南(上烏骨反下達賀反梵言此云足跡)。

三摩呬多(馨以反梵語也唐云等引謂勝定地離沉掉等力能平等引諸功德故言等引)。

標別(􂘟遙反考聲云標舉也顧野王云摽謂愒表以識之說文從木票聲票音必消反)。

* 王法正理論玄應撰

錫賚(星亦反爾雅錫賚賜與也謂上與之辭也)。

懊恚(於報反懊恚悔恨也)。

罄竭(古文􃪗同口定反說文器空也爾雅云𣫆盡也)。

英傑(於京反下奇列反淮南子云智出万人為英千人為傑傑亦特立也有才能也)。

* 大乘阿毘達磨集論卷第一慧琳撰

迥色(􃽔瑩反爾雅云迴遠也又云迥遐也說文亦遠也從辵冋聲也)。

猶豫(音由說文玃屬也一曰隴西謂犬子為猶顧野王云猶豫不定也禮記云卜筮所以決嫌疑定猶預也說文從
犬酋聲也)。

緾眠(徹連反考聲云繞也說文緾約也從糸厘聲經從土作􂍻與經義不同誤也)。

** 第二卷

技業(奇蟻反文字集略云以為技巧也顧野王云猶藝也說文從手支聲經作支誤也)。

** 第三卷

更㸦(上革行反考聲云遞也代也易也說文改也正體從支丙聲俗作更下胡故反顧野王云互更遞也)。

層級(自登反郭注云層重也王注楚辭云層重累也說文重屋也從尸曾聲)。

** 第四卷

株杌(陟俱反顧野王云株木根也考聲云煞樹之餘說文從木朱聲也)。

扇搋半擇迦等(丑迦反梵語)。

儀軌(歸洧反考聲云車跡也道也賈注國語云軌法鄭注考工記軌謂轍廣也說文從車九聲)。

** 第五卷(無字可音訓)

** 第六卷

英叡(悅歲反考聲云叡明也􃽕也廣雅云叡智也尚書云五事思心曰叡孔安國曰叡必通於術說文從􃰺從目谷
省􃰺音殘也)。

麟負(栗珍反公羊傳麟者仁獸有王者即至其以告爾雅𪊽身牛尾一角郭璞注云角頭有肉顧野王麒曰牝麟也
毛詩云麟之趾是也說文從鹿粦聲也)。

纔起(藏來反顧野云纔猶勤能也考聲云蹔也說文從糸毚聲也毚士咸反)。

** 第七卷(無字可音)

* 對法論第一卷玄應撰

爰發(禹元反爾雅爰曰於于皆語辭也爰引也韓詩爰發蹤之貌也爰亦引也)。

參綜(麤南反下祖送反謂參位其文綜理其義之也)。

有情(梵言薩埵薩者此云有埵此言情故言有情言眾生者案梵本僕呼膳那此云眾生語名別也故從本譯之也)。

庶令(尸預反庶猶冀也望得也)。

辯蘊(於粉反梵言塞􃵊陀此翻名蘊由積聚義說名蘊字林蘊積也廣雅蘊聚也聚音才句反左傳蘊藻也杜預曰
蘊亦聚也蓄藏諸色故言色蘊受想等四義亦如之舊經論中或言五眾又云五聚頗亦近是仍未捴名舊翻薩者謂
失之久矣)。

異熟(一切不善有漏法為因能感無記之果因果種別因異任運酬因名熟果異種因熟故名異熟又因感果時勢
力成熟異於前位為異熟舊云果報)。

堅勁(居盛反字林勁強也字從力也)。

旃彈那(梵言徒且反或作旃檀那此外國香木也有赤白紫等諸種也)。

薩迦耶見(梵言也迦耶云身薩名不定或言虛偽或說無常或言有為斯由大小諸師見解不一既含多
義所以仍置本名也)。

祠祀(似茲反下徐里反爾雅祠祭天也祀祭地也)。

欻爾(吁勿反蒼頡篇欻猝起也欻亦忽也)。

執仗(治亮反五刃為兵人所執持為仗仗亦兵器之捴也)。

憤發(扶粉反方言憤盈也謂怒氣盈滿也亦情惑也)。

心戾(力計反字林戾曲也乖也)。

心府(趺宇反廣雅府聚也白虎通曰人有六府謂大膓小膓旁光胃三焦膽也)。

慳􃦨(古文吝同力鎮反著多惜曰􃦨方言荊汝江湖之間几貪而不施謂之􃦨也)。

撟設(撟夭反撟謂假詐也撟誑也擅稱上命曰撟非先王之法言曰撟字從手今皆作矯非體也)。

悅豫(翼庶反爾雅豫喜樂也豫亦安也)。

聰叡(古文睿壑二形同以苪反廣雅叡智也說文㴱明也字從目從谷省從􃰺〡取穿通義谷取響應不窮目取明
識會意字也􃰺音殘也)。

** 第二卷

文身(梵言􃽖膽那此言顯了但以文能顯義故以代之舊言味身或云字身一也􃽖蒲眠反案說文昔蒼頡造書依
類象形故謂之文其後形聲相益即謂之字字者孳乳浸多也孳生也)。

異生性(梵言婆羅必栗託􃡖那。婆羅此云愚。必栗託此言異。􃡖那此名生。應作愚異生。言愚癡闇冥無有智
慧。但起我見不生無漏故也。亦言小兒別生以癡如小兒不同聖生故論中作小兒凡夫是也。又名嬰癡凡夫亦云嬰兒
凡夫。凡夫者義譯也。廣雅云凡輕也輕微之稱也。舊經中或言毛道凡夫。或云毛頭凡夫。案梵本毛名縛羅。愚名婆羅。當
由嚩婆聲之相近致斯訛謬譯人之失也。􃡖音魚訖反。嚩音縛佉反)。

𧙃贀鄔等(梵語上鳥可反贀伊以反下烏古反此等諸字要藉助緣聲方言圓滿無別目故捴謂無義之
文)。

卵􃱺(又作殼同口角反吴會間音哭卵外堅皮也尚在卵中謂之􃱺)。

羯羅藍(梵語舊言歌邏邏此云凝滑父母不淨合和如蜜和酪珉然成一於受生七日中凝滑如酪上凝膏
漸結有𦘺滑也)。

頞部陀(梵語亦言遏部曇或作頞色陀皆梵言輕重耳此云皰結或言水泡謂至第二七日於疑酪中生一
皰結猶如糜粟置厚白飲中也)。

閉尸(亦名卑尸此云肉團至三七日結聚成肉團若男則上闊下狹若女則上狹下闊雖成𡧱團猶䎡未至苦堅也)。

財貨(在灾反人所寶曰財金曰貨財謂資生也亦財穀也)。

大材(在𢧂反財用也亦質性也凡木已斬伐可施工匠者曰材也)。

又荷(古文抲同胡可胡歌二反說文荷揭擔也)。

** 第三卷　第四卷(竝不先音)

** 第五卷

等胤(翼刃反胤繼也子孫相承繼也)。

摩納婆(梵語或云摩婆此云年少淨行亦云儒童或言謂人也)。

贍部洲(時焰反從樹為名舊言剡浮或云閻浮皆一也)。

阿闡底迦(梵語此云無欲曾不樂般涅槃亦言一闡底柯此云多貪謂貪樂生死不求出離故不信樂正
法舊云阿闡提譯云隨意也)。

阿㒹底迦(梵語此云畢竟無有善心)。

** 第六卷

東毘提訶(梵言或言弗婆提或言弗千逮皆梵音訛轉也此云前也)。

西瞿陀尼(梵言或云俱耶尼或作瞿伽尼瞿此云牛陀尼此云取與以彼多牛用牛市易如此間用錢帛
等也)。

北俱盧洲(梵語或云鬱單曰或言鬱多羅拘樓此云高上作謂高上於餘方亦言勝洲也)。

覩史多天(梵語亦言兜飾多或云兜率陀皆梵音訛轉也此云妙足天亦云知足天也)。

樂變化天(五考反但此天雖有實女於變化者心多愛著於男亦爾故以名焉舊言化樂天音洛失之久
矣)。

蘇迷盧山(梵語或云須彌山此云妙高山亦云好光山舊言須彌者訛略也)。

層級(贈登反下居立反說文層重累也級階次也)。

輪圍山(梵語柘迦羅此云輪山舊云䥫圍圍即輪義本無䥫名譯人義名耳)。

晴明(又作暒殅二形同自盈反聲類雨止也)。

健達縛(梵語渠建反此云齅香亦云食香一云樂神經中作香神是也舊云𠃵闥婆皆訛也)。

中殀(文作夭同於矯反釋名曰少壯而死曰夭廣雅曰夭折也如取物中折也不盡天年曰夭意也)。

鍵南(渠偃反亦云伽訶那此云堅至第四七日時肉團方堅實也)。

鉢羅奢佉(梵語亦云波羅佉此云枝枝第五七日時止有形相若至第六七日從五處更生耳鼻手足等
故有重枝名有風生之眼耳等孔亦大生苦也)。

** 第七卷

憒𠆴(公內反下奴孝反說文憒亂也韻集吏猥也)。

三摩呬多(梵言虛利反此云等引謂勝定地離沉棹等平等能引也或引平等也謂引諸功德或平等所
引謂定前如行故名能引)。

怡悅(翼而反爾雅怡懌悅樂之)。

中庸(以鍾反廣雅庸和也小爾雅庸善也謂和善人也)。

馱索迦(梵語徒餓反此譯云奴也)。

鹵土(力古反謂确薄之地也天生曰鹵人生曰監)。

熏坌(蒲頓反通俗文𡋯土坌說文謂作坌塵字也)。

德失(多勒反德謂福德之德也失謂過失之失也義獲得之故此字也)。

稼穡(加睱反下所力反字林種曰稼收曰穡說文禾之秀實為稼一云在野曰稼也)。

磽确(口交反下苦角反通俗文堅硬謂之磽确謂瘠薄地也)。

** 第八卷

勤筞男(初革反筞驅也勤勞也梵言室羅末拏伊落迦此云勞之小者也亦言息慈謂息惡行慈義譯也舊
言沙彌者訛略也)。

鄔波索迦(梵語烏古反亦云優婆娑相受三歸住五戒者優婆呵此云男一云近事或言近宿謂近事三
寶而止㝛也又云善㝛亦言清信皆義譯也舊言優婆塞訛也)。

鄔波斯迦(梵語亦言優婆私呵優婆此云受私呵此云女餘義同􃮓舊言優婆夷訛也)。

扇搋半擇迦(梵語搋音勅佳反舊經論中或作般荼迦皆梵音輕重耳此曰黃門其類有五一半
擇迦伊利沙此云妬謂見行欲即發不見即無亦具男根而不生子三扇搋半擇迦謂本來男根不滿亦不能生子四博
叉􃽗擇迦留拏此云割謂被刑者也)。

罝菟(子邪反莬網曰罝釋名云罝遮也遮取莬也)。

毆擊(烏厚反說文毆棰擊也字從殳也)。

唱令家(上𩿒讓反謂作音樂人戲作人也又云尋香人也是等家無產業唯乞自活若見有飲食處即徃至
彼為設倡伎求財食也)。

旃茶羅(梵言直家反此云執暴惡人亦言惡煞謂屠煞者種類之捴名也其人若行則搖鈴自標或杖破
頭之竹若不然者則與罪舊言旃陁羅訛也)。

羯耻那(梵語居謁反此謂煑狗人也)。

淩蔑(刃烝反下莫結反淩相侵犯也蔑相輕傷也)。

銛利(息廉反廣雅銛籤利也謂刀𨦣曰銛也)。

末尼(梵言茫鉢反亦言摩尼此云寶珠謂珠之捴名也)。

苕然(徒彫反苕遰遠也)。

洲渚(胎由反下脂與反爾雅水中可居曰洲小洲曰渚也)。

** 第九卷(先不音)

** 第十卷

踧踖(子六反下子亦反廣雅踧踖畏敬也字林踧踖不進也)。

** 第十一卷

諷誦(不鳳反諷為詠讀也誦謂背文也周禮注云倍文曰誦以聲節之曰諷倍音佩也)。

綴緝(張衛反下七立反􃽘續也綴連也說文綴合令著也)。

洛叉(梵語亦言洛沙此當十万一百洛沙為一俱胘也)。

薩伐若(梵語此云一切智舊言薩婆若訛也)。

** 第十二卷

殑伽沙(梵言渠興反河名也從無熱惱池東靣象口流出入東海也其沙至細與水同流以手掬水沙滿手
中急把於沙還隨水出經中多此喻也舊言恒河沙者訛也)。

毛麾(許皮反舉手曰摩謂手指也)。

譏弄(居衣反廣雅譏㓨也說文譏誹也)。

毀呰(資爾反口毀曰呰說文云呰呵也)。

** 第十三卷

所孕(翼證反含實曰孕孕妊子也孕㑗也)。

波羅痆(梵言女黠反國名也舊言波羅奈譯云江遶域言此國染青黃等色名和合色也)。

烏莫迦花等色(梵言名俱生色也)。

烏沙斯星(梵言此云太白星取其白色也)。

** 第十四卷　第十五卷(先竝不音)

** 第十六卷

英俊(猗京反下又作㑺同資閏反淮南子云智出万人曰英千人曰俊俊謂絕異於人也)。

闡鐸迦(梵言徒洛反人名也此云樂欲)。

躁急(祖到反論語云言未及之而言謂之躁躁擾不安靜也亦躁動也)。

闡陀論(云論中第五名闡陀論釋作首盧伽法謂佛弟子五通仙人等說偈名𩠐盧伽也)。

* 中論序慧琳音

耿价(上耕幸反鄭箋毛詩云耿耿儆也纂韻云耿車一也韻英耿耿不安考聲耿亦介也說文光也明也從耳火聲
下皆𢬿反劉熙注孟子云价操也王逸注楚辭云价節也暨志价而不忘說文從人介聲論文從八作介謂介冑甲也非
耿价之義也)。

于隘(戹戒反顧野王云隘迫側也鄭注禮記云隘狹也說文從阜益省聲正從戹從阜作阸也記云隘狹也說文從
阜益省聲正從戹從阜作阸也)。

敞玄(昌掌反蒼頡篇云高顯貌也平治高土可以遠望也說文從攴尚聲也攴音普卜反)。

喉䘳(上候鈎反蒼頡篇云喉咽也周禮云家宰之宮出納王命王之喉舌也說文從口侯聲下錦林反爾雅云衣眥
前謂之䘳郭注云衽也亦交領也說文從衣金聲或亦作襟論文從今作衿俗字也衽音壬甚反眥音紫也)。

裨之(必彌反考聲云裨補也說文云裨益也從衣卑聲)。

治外(離止反孔注尚書云治理也顧野云治者謂修理也字書云修法辟以制姧邪說文從水台聲台音以之反)。

袪內(蹇魚反考聲云袪去也除也說文從衣去聲)。

** 論第一卷

韋紐(女九反韋紐者梵語天名也)。

先有先無(並仙薦反)。

** 論第二卷

匍匐(上步吾反下朋北反鄭箋毛詩云盡力也說文云手行也二字並從勹甫畐皆聲畐音皮力反勹音包也)。

有拳(巨員反考聲云手拳也毛詩傳云拳力也說文從手從卷省聲也論文從手卷作捲亦通也)。

** 論第三卷

如劵(闕願反韻英云券約也考聲云大曰券小曰契說文云契也從力從􃭬聲)。

鍮石(他俟反埤蒼云鍮石似金也說文從金俞聲也)。

盆瓮(上蒲門反方言云盆瓦器也周禮考工記云陶人為盆實二鬴厚半寸說文從皿分聲論文從瓦作瓮俗字也
下翁貢反說文云大􃚝也從瓦公聲鬴音負也)。

** 論第四卷

毫𣯛(上胡高反考聲云毛之長也說文從毛從豪省聲也下里之反考聲云十毫為𣯛說文從毛從釐省聲也)。

澣衣(桓管反鄭箋毛詩云澣謂濯也劉兆注公羊傳云濯生練曰漱𥸮陬反去舊垢曰澣說文從水幹聲論文從水
從完俗字也)。

刈者(魚𦋺反埤蒼云刈檴也王逸注楚辭云草曰刈穀曰穫說文從刀又聲𦋺音居又反)。

泥墼(上奴奚反顧野王云泥即塗也說文從水尼聲下經亦反蒼頡篇云墼壘也顧野王云今刻土方如甓而不燒
為墼也所以用築為城壘說文從土擊省聲也甓音蒲壁反)。

鎌􃽙(力占反廣雅云刈穫器也文字典說云刈刀也說文從金兼聲也)。

㳄出(羨延反說文云㳄口液也又慕欲也從水欠聲束昔從口作唌賈諠從羨作㵪義同論文從延作唌俗字)。

梁椽(上力羊反爾雅云楣謂之梁郭注云屋大梁也說文從木從水刃聲下長攣反考聲云椽屋椽也說文云秦謂
之椽從木篆省聲也篆音傳戀反攣音力㩲反)。

* 般若燈論第一卷玄應撰

如篾(眠結反埤蒼云析竹膚也聲類篾𥵨也今蜀土及閞中皆謂竹篾為𥵨音彌析音思歷反字從斤分木為析今
俗作析皆從斤也)。

纈目(賢結反謂以絲縛繒染之解絲成文曰纈也)。

檀札(莊黠反三蒼柿札也今江南謂破削木片為柿閞中謂之札或曰柿札柿音敷廢反)。

** 第二卷

𩱭𩰿(聲類作甑又作􃽚籕作𩱭同子孕反下籕文作𩰿才心反字林甑炊器也𩰿大釜也一曰鼎大上小下若甑也)。

** 第三卷

窯師(以招反說文燒𡧗􃽛也通俗文陶􃽛曰窯是也)。

𥎞逐(千筭七鸞二反𥎞鋋也𥎞擲也今江南傒人工用𥎞鑽鋋音蟬傒也音若奚反)。

嗢羯(鳥沒反下居謁反)。

** 第四卷

紫礦(古猛反謂波羅奢樹汁也其色甚赤用染皮㲲等是也)。

銛利(息廉反廣雅銛籤利也謂刀銳曰銛也)。

** 第五卷

後櫳(力東反說文儱檻也三蒼櫳所以盛禽獸闌檻)。

犎牛(漢書西域傳有犛牛鄧展曰脊上有宍鞍如橐駝難字作犎咅妃封反今有此牛形小髆上有封是也)。

垂胡(又作𩑶啁二形同戶孤反說文胡謂牛頜垂下者也論文作壺非體也)。

** 第六第七第八第九(已上四卷並先不音訓)

** 第十卷

生莞(工端反又音桓此草外似䓗內似蒲而圓廣雅謂之䓗蒲可以為席生水中今亦名莞子也)。

箭笴(工旱反字林箭􃽜也論文作竿非字也)。

甐堅(又作粦同力鎮力珍二反爾雅甐堅中郭璞曰甐竹名其中堅可以為廗也)。

** 第十一卷

明帆(又作𩗋𩖺二形同扶嚴反通俗文舉㢓乘風曰帆釋名隨風張帳曰帆今或用布若蒲若席為之是也)。

** 第十二卷

蟾蜍(之鹽反以諸反爾雅蟾蠩郭璞曰似蝦蟇居陸地淮南謂之去父山東謂之去蚊蚊音方可反江南俗呼蟾蜍
者音食餘反)。

** 第十三卷

迦逋(補胡反此言白鴿地也)。

** 第十四第十五(竝先不音)

* 十二門論玄應撰

機杼(丈與反字林機持緯者今俗呼杼為筬筬音成埤蒼筬竹杼也)。

口𠁊(所兩反梵人名羙敗曰𠁊𠁊敗也爾雅𠁊􃱆也)。

* 十八空論慧琳撰

栖託(上昔稽反爾雅云栖息也說文從木西聲或作棲下湯洛反方言託依也說文亦奇也從言乇聲乇音陟宅
反)。

岸崩(俄幹反爾雅云水涯洒而高曰岸說文高也從屵千聲下北朋反毛詩箋云崩毀壞也說文從山朋聲古文亦
從阝屵音五割反)。

優婁佉(上音憂中音樓下劫迦反梵語也)。

* 百論上卷

僧佉(此言訛也應言僧仚耶此言數也其論以二十五根為宗舊云二十五諦)。

衛世師(此訛略也應言鞞崽迦論此云勝其論以六句義為宗舊云六諦也崽音所皆反)。

** 下卷

埏埴(尸延反下時力反埏柔也和也擊也埴土也粘土曰埴)。



一切經音義卷第四十八

翻經沙門玄應撰

* 瑜伽師地論(大唐新譯)

** 第一卷

瑜伽(羊朱反此譯云相應謂一切乘境行果等所有諸法皆名相應境謂一切所緣境此境與心相應故名境相應
行謂一切行此行與理相應故名行相應果謂三乘聖果此果位中諸功德法更相符順故名果相應也)。

師地(師謂三乘行者由聞此等次第習行如是瑜伽隨分滿足展轉調化諸眾生故名瑜伽師師謂教人以道者之
稱也舊經中言觀行人者是也地謂境界所依所行或所攝義是瑜伽師所行境界故名為地地即十七地也)。

嗢拕(烏骨反下徒我反舊言欝陁那訛也此云集惣散或言攝散亦云攝施也)。

三摩呬多(虛利反此云等引謂勝定地離泬棹等平等能引也此有二義或引平等謂引諸功德或平等
所引謂定前加行故名能引)。

俳戲(敗皆反案俳者樂人所為戲笑以目怡悅者也三蒼俳嘯也嘯吹聲也說文俳戲也字從戈虛聲虛音虛猗反)。

應舐(字詁及古文作𦧇同食尒反謂以舌取食也)。

應吮(似兖食兖二反說文吮嗽也吮嗽津液也嗽音所角反)。

若醒(思定思冷二反酒歇也通俗文醉除日醒是也)。

儀路(所行為路路亦道也威儀所行也謂色依香味為路又威儀依心為路也)。

末摩(莫鉢反此云死節也身中有此節也謂若打若搏人即死也)。

補特伽羅(案梵本補此云數特伽此云趣羅此名取云數取趣謂數數往來諸趣也舊亦作弗伽羅翻名
為入言捨天陰入人陰捨人陰入畜生陰近是也經中作福伽羅或言富伽羅又作富特伽耶梵音轉也譯者皆翻為人
言六趣通名人也斯謬甚矣人者亦言有意似多思義有智慧故名為人也鬼畜無此何名人斯皆譯者之失也)。

捫摸(莫奔莫本二反案捫摸謂手執持物也字林椚撫持也)。

咀沫(又作齝同才與反通俗文咀嚼也三蒼咀噍也又含味也)。

角力(古文𠞣同古學反廣雅角量也角試也說文角􃫞升觓也音單作角或作捔者此古文粗字音在古反粗略也
捔非此用也)。

黑羺(奴溝反埤蒼羺胡羊也通俗文羊卷毛日羺是也)。

或晴(又作暒殅二形同自盈反聲類云兩止日晴晴亦星見也)。

嬉戲(又作僖同虛之反說文樂也蒼頡篇嬉戲笑也)。

麥果(書又作顆同口果反或言子或云粒又言􃽝皆一也􃽝音逼方俗語耳)。

宗葉(子紅反廣雅宗本也葉世也謂族類繁盛也詩云支百世是也)。

** 第二卷

鍵南(巨偃反舊云伽訶那此云堅厚至第四七日肉團方堅實也)。

黑黯(於減反字林黯深黑也言形色黯黑)。

讌會(又作𡩷燕二形同於薦反讌飲也樂也小會也)。

粟稗(蒲懈反謂草之似穀者也)。

蹎僵(又作傎𧽍二形同都田反下居良反傎倒也僵偃也謂反倒偃臥也)。

殆盡(徒改反殆近也幾也幾逼近也幾音渠機反)。

殞沒(于愍反聲類殞沒也古今語耳)。

銳利(羊稅反廣雅銳利也說文銳芒也言利如芒也)。

一􃽞(古文乇同知格反張申曰􃽟廣雅􃽞張也開也)。

枯稿(古文𣩅說文作槀同苦道反槁木枯乾也)。

激注(經歷反流急曰激說文水流疑邪㥯敫也)。

風飇(又作􃽠同比遙反暴風也回風從下土上者也)。

衝薄(補莫反薄迫也相迫近也)。

頗胝(竹遲反梵言塞頗胝迦此云水玉或言白珠舊言頗黎是也大論云此寶出山石􃅖中過千年氷為頗黎珠案
西域暑熱無氷極饒此物非氷所化但石之類)。

吒迦(字林丁各反又竹格反山石也此無會釋所以仍立此本名)。

朅達(去謁反此云擔山木此山多饒此木故以名也)。

黳羅葉(一奚反樹名也舊經律中作伊羅葉訛也)。

重級(羇立反級次也謂之等次日級也)。

遊幸(胡耿反幸遇也言人君所至皆被德澤曰幸也)。

牝𤉢(脾盡脾死二反說文牝畜母雌也)。

派流(普懈反分流也說文水之邪流別也廣雅水自分出名𣲖也)。

殑伽(其升反云天堂來以彼外書見高處出謂從天來也案佛經而此河從無熱惱池東而象口出流入東海舊云
恒河亦言伽河或作恒迦河皆訛也)。

循其(似均反說文循行也爾雅循自也自猶從也案此亦與􃽡字同也)。

設拉(郎荅反樹名也如皂莢樹類而角甚長菓中有絮如綿名妒羅綿堪以為衣者也)。

秔稻(俗作粳同迦𢖍反不黏稻也江南呼粳為秈音仙方言也)。

無𥝖(又作麧同痕入聲一音胡結反堅米也謂米之堅鞭椿擣不破也今閞中謂麥屑堅也為麧頭亦此也江南呼
為䵂子音徒革反)。

顧䀎(眠見反說文䀎邪視也方言自關而西秦晉之間曰䀎)。

遞相(古文递同徒禮反爾雅遞迭也郭璞曰謂更易也方言遞互也迭音徒結反)。

訶呰(古文些㰣二形同子爾反鄭玄注禮記却云口毀曰呰說文呰訶也)。

司契(下口討反廣雅司主也說文契大約也字從大)。

婆羅門(此言訛略也應云婆羅欱未拏亦言婆羅賀摩拏此義言氶習梵天法者其人種類自云從梵天口
生四姓中勝故獨取梵名唯五天竺有諸國即无經中梵志亦此名也正言靜胤言是梵天之苗胤也)。

呼剌(落葛反亦言牟呼栗多梵音轉也舊名摩睺多)。

發憤(扶忿反憤盛也怒氣充盛也說文憤滿也形也)。

破􂗔(又作殼同口角反吳會間音哭卯外堅也案凡物皮皆曰殼)。

剖胎(普厚反剖猶破也蒼頡篇別分析也)。

豐稔(而審反字林稔穀熟也)。

官僚(又作寮同官為僚爾雅寮官也)。

邸肆(丁禮反下相利反邸諸市坐賣舍也肆陳也所以陳貨鬻之物於邸也肆亦列也謂列其貨賄於市也)。

迫愶(虛業反謂以威力相恐懼也言亦愶赫或云恐愶皆同一也)。

近事(梵言烏波索迦此云近事謂親近三寶而奉事也)。

耄熟(古文𠅸耄二形今作耗同莫報反禮記八十曰耄鄭玄曰耄惽也亦亂也恖也老熟即惽亂多忘也)。

牧牛(莫祿亡祿二反三蒼牧養也方言牧飲也)。

補盧沙(舊言富婁沙此云士夫或云丈夫談體也補盧衫所作士也補盧崽拏所皆反下女加反及能作士
也補盧沙耶所為士也補盧沙䫂都我反士所從士也補盧殺所屬士也補盧鍛所戒反所依士也此聲明中七轉呼召
聲也)。

驚駭(下騃反蒼頡篇駭驚也廣雅駭驚起也)。

流轉(梵言僧娑洛此云流轉謂於六趣循環往來不絕也若言生死者案梵言繕摩此云生來刺諵此云死語之別
也別以本名諵音女咸反也)。

雜糅(女救反今以異色物相參曰糅亦雜也說文糅雜飯也)。

渾濁(胡昆胡袞二反渾亂也亦水流聲也)。

** 第三卷

分析(思歷反分破也字從斤分木為析字意也今俗作􃽢皆從片)。

池沼(之繞反說文沼小池也)。

孔隙(丘逆反說文隙壁際孔也廣雅隙裂也字從𨸏從白上下小也)。

有瞚(列子作瞬同尸閏反說文瞬目開閇數搖)。

八岡(纂文作剛同古浪反大皷也)。

都曇(徒南反小皷也)。

窣堵(魯迦香蘇骨反下都古反舊經中􃹱婁婆香是也)。

龍腦香(案西域羯布羅香樹松身異葉花果亦別初採既溼尚未有香木乾之後修理而析其中有香狀若
雲母色如氷雪此謂龍腦香也)。

麝香(神夜反又音石形如小麋臍有香也)。

素泣謎(迷細反香名也此無正翻故存本身)。

唾洟(古文𪖦同他計反三蒼云涕鼻液也)。

蔬菜(所於反凡可食之菜通名曰蔬字林蔬菜也)。

㬥乾(蒲穀反小爾雅㬥曬乾也字從曰從出從北米字意也𢌬矩竦反拱手)。

休愈(許由反下臾乳反廣雅休善慶也愈彊益也)。

盪滌(古文潒同徒朗反下徒的反通俗文澡器謂之盪滌也)。

榒觸(又作𢾼同女革女卓二反榒執捉也說文搦按也)。

儒童(而朱反儒柔善也童幼少也舊言摩納或云那婆譯云年少或言年小靜行近士是也)。

** 第四卷

一皰(彭孝反瘡皰也說文面生熱氣曰皰也今取此義也)。

歇晰詀(呼曷反次陟鎋反下竹咸反地獄苦聲也因聲為名)。

郝郝凡(呼各反寒戰聲也亦因聲為名)。

匱乏(渠愧反少財曰匱暫旡名乏詩云孝子不匱匱竭也)。

欻然(呼勿反蒼頡篇欻猝起也欻忽也猝音麤骨反)。

繩拼(補莖反謂彈繩墨曰拼江南名坪音普庚反)。

若斲(都角反鏨也說文斲斫也又補治曰斲鏨音慙也)。

若剜(烏官反謂斤削曰剜挑中心也)。

纔入(在灾反廣雅纔暫也三蒼纔微也劣也僅也)。

鐵丳(初眼反字菀謂以韱貫肉炙之曰丳)。

椎捧(直追反蒼頡篇推用打物者也字從木也)。

或築(古文􃽣同陟六反說文築擣也廣雅築㓨也)。

兩髆(補莫反肩髆也或有作膊音比莫反膊物令薄也膊非今用)。

皺襵(側救反下之涉反又音輒今襵疊物及裙襵皆作此也)。

鐵鉆(奇廉反鉆謂鑷取物也通俗文鍜具曰鉆鉆持也或作鉗束人頸鐵也非今所用也)。

洋洞(以涼反謂炙之消爛洋洋然也三蒼洋洋大水也)。

煻煨(徒郎反下烏廻反通俗文熱灰謂之煻煨)。

孃矩吒(俱庾反此云糞𡱁虫有􂌯如針亦名針口虫穿骨食髓者也)。

黑黧(力奚反通俗文斑黑曰黧字林黃黑者也)。

摣掣(又作抯同側加反充世反釋名云摣叉也謂五指俱徃叉取也掣制也制頓之使順已也)。

脊膂(又作呂同力舉反膂亦脊也說文脊骨也太岳為禹委如心呂因封𠂤侯也)。

鐵􂌯(今作𠲿又作觜同子累反廣雅􂌯口也字書􂌯鳥喙也或有作􂌤撿諸書史无此字唯傅𣫖七激詩云􂌤埴飲
泉作此字音與吮同似兖反)。

探啄(他含反說文遠取曰探探取也下丁角反鳥食也啄齧也)。

卷縮(聲類云此觠字同奇員反詩云有卷者阿傳曰卷曲也)。

皰潰(古文􃽤同胡對反蒼頡篇旁决也說文潰漏也)。

災炭(則才反釋名火所燒餘力曰災亦燼也音似刃反也)。

飲𡱤(又作􃭜同乃吊反字林𡱤小便也)。

淋漏(力金反三蒼淋漉水下淋瀝也)。

悚慄(思勇反下力質反謂悚懼戰慄也慄亦憂戚也)。

蘇陀味(舊經中作須陀飯此天甘露食也)。

獎化(又作獎同子兩反小尓雅云獎率勵也又成也助也)。

奮戈(方問反廣雅奮振也字從大從隹從田也)。

揮刃(許㱕反說文揮奮也振訊也廣雅揮動也)。

綺鈿(徒堅反字略云鈿金花也)。

車輅(本作路同也盧故反白虎通曰名車為路者言所以步之於路也或曰路者正也人君之正車也詩注云人君
之車曰路也)。

輦輿(力展反下羊署羊如二反輦人挽車也今王者所乘也車无輪曰輿亦惣稱車曰輿)。

耳璫(都堂反釋名云穿耳珠曰璫本出西戎也)。

而穫(胡郭反草曰刈穀曰穫詩云十月穫稻是也今皆通語也)。

宏壯(胡萠反爾雅宏亦壯大也宏亦屋深響容含物也)。

繪車(胡憒反雜色也論語繪事後素鄭玄曰繪畫也尚書山龍華蟲曰繪孔安國曰繪會也會合五釆也舊經中言
種種車園也)。

鼓譟(公戶反下先到反鼓動也譟諠鳴也雷呼曰譟家語云菜人鼓譟劫定公是也)。

談謔(許虐反爾雅戲謔也謂相調戲也謔亦喜樂也)。

** 第五卷　第六卷(先不音)

不嬈(乃了反說文嬈擾戲也三蒼云嬈弄也)。

羇遊(居儀反廣雅㝯旅羇客也㝯音橋是也)。

** 第七卷

颯然(桑合反疾也颯颯風吹木葉落聲也廣雅颯颯風也)。

祠祀(似滋反下徐里反爾雅祠天祭也祀地祭也)。

體胤(與振反爾雅胤繼嗣也說文子孫相承續曰胤也)。

薄蝕(補莫反下神職反漢書日月薄蝕韋昭日氣往迫之曰薄虧毀日蝕釋名日月虧曰蝕稍侵毀如虫食草木葉
也)。

餉佉(或云霜佉或作儴佉又作勝佉皆梵音輕重此云貝亦言珂異名耳)。

所祈(巨衣反字林祈求福也爾雅祈告也叫也祈祭者叫呼而告請事也)。

** 第八卷

流􃽥(又作軶同於革反也謂壓牛領者也)。

桾多(居運反此有二義一云蟻子二云蟻卯既含兩義故置本名也)。

饕餐(他勞反下又作飻同他結反按左傳縉雲氏有不才子貪於飰食冐於貨賄𣫍之不知紀極人民謂之饕餮杜
預曰貪財曰饕貪食曰餮也)。

罰黜(又作絀同耻律反小罪曰罰廣雅黜㡿也亦放也退也)。

雜猥(烏罪反猥惡也字林猥眾也眾雜亂也)。

** 第九卷

恩造(在老反廣雅造成也謂恩成此事者也)。

酷暴(古文嚳焅俈三形同口木反說文酷急也甚也謂暴虐也)。

罝兔(姉邪反兔䋄曰罝罝遮也遮取免也)。

卜羯娑(居謁反又作補羯娑聲之轉也謂除糞檐𣦸尸等鄙下賤種之類也)。

馳騁(直知反下丑領反廣雅馳奔也騁走也)。

** 第十卷

黑黶(於簟反謂面黑子也說文中黑也)。

傴曲(紆府反通俗文曲脊謂之傴傴亦是曲也)。

喘瘶(昌耎反氣㥯也下蘇豆反說文瘶逆氣也)。

僂前(力主反一命而僂再命而傴三命而俯身俞曲)。

尪羸(烏皇反尫弱也通俗文短小曰􃽦􃽦小也)。

** 第十一卷

歡娛(字詁古文虞今作娛同疑區反說文娛樂也書中虞樂皆作虞也)。

猶豫(翼周反下以庶反說文隴西謂犬子為猶猶性多豫在人前故不决者皆謂之猶豫又爾雅云猶如麂善登木
健上樹也)。

猜度(古文􃩸猜二形今作􃌐同麤來反猜疑也下徒各反度測量也)。

笑睇(徒計反禮記不能睇視鄭玄曰睇傾視也方言陳楚之間謂眄曰睇纂文云顧視曰睇也)。

啞啞(乙格反字林笑聲也易云笑語啞啞是也)。

器仗(祛䔬反下治亮反漢書制器械之品應劭曰內盛曰器外盛曰械一曰无盛曰器仗兵器也五刃總名兵人所
執持曰仗也)。

憒𠆴(公對反下女孝反說文憒亂也韻集􃽧猥也猥眾也􃽧從市從人字意也或作閙俗字)。

懇到(口佷反通俗文至誠曰懇懇亦堅忍也到至也極也苦也)。

陿小(又作狹同胡夾反說文陿不廣大之名)。

** 第十二卷

尺鷃(又作鴳同烏諫反鴳雀也亦名鶬鷃一名𩿇纂云閞內以鷃為鷃爛堆也案鷃長唯尺即以名焉一作𢇛小澤
也)。

蚌蛤(蒲講反下古合反出珠自好者也字林燕雀所化也月望則蚌蛤實月晦則蚌蛉虛)。

浴摶(徒官反通俗文手團曰摶言可團團也案西域國俗澡浴初訖碎以諸果或藥用蘇為摶將摩拭身令其潤滑
及去風等故名浴摶)。

嗢鉢羅(烏沒反此云黛花舊言優鉢羅或作漚鉢羅皆訛也)。

呵叱(齒逸反方言呵怒也陳謂之呵叱亦呵也禮記尊客之前不叱狗是也)。

荏苒(而甚反下而琰反謂儵忽須臾也)。

** 第十三卷

宴坐(石經為古文燕一見反說文宴安也謂安息也)。

陶練(徒刀反言功之多也陶謂仼瓦器也練謂消鎔也)。

潤洽(又作䨐同胡夾反說文洽霑也三蒼洽遍澈也)。

怛纜(都達反下力暫反舊言修多羅或作修妒路此云綫也)。

** 第十五卷

倡女(齒揚反倡婬放蕩也說文倡樂也)。

不遜(蘇寸反字林遜順也謙也恭也)。

賢哲(胡堅反土之美稱也又多才也賢士賢明故從具又臣賢者國之寶用與具同故從具字意也下又作喆
同知列反尒疋哲知也方言齊宋之間謂知為哲哲謂照了也)。

目眩(古文迿同胡遍胡蠲二反字林眩亂也惑也三蒼視不明也)。

角犎(妃封反又音封今有此牛形小體上有犎是也)。

嘶聲(又作𧬊同蘇奚反說文嘶悲聲也方言嘶噎也聲散也)。

哮吼(古文虓同呼交呼挍二反說文虎鳴也一日師子大怒聲也下古文呴吽二形今作拘又作吼同呼狗反聲類
吽嘷謂也)。

咆勃(蒲交反下蒲沒反說文嘷吼也勃瞋怒也)。

蹎蹶(丁賢反下又作𨇮同居月反說文蹎走也頓也廣雅傎倒也蹎蹶猶頓仆也)。

祿位(盧屋反福也案古者人旡耕􃫔多食野鹿在朝之人闕於田獵官賜以物當為鹿處後人因之謂為食鹿變鹿
為祿者取其神福之義也)。

敦肅(古文惇同都魂反說文惇厚也肅嚴也謂嚴整之皃也亦敬也)。

謇吃(古文𧪤謇二形今作蹇同居展反下居乞反方言謇吃楚語也謇難也吃重言也)。

儳速(倉陷仕鑒二反非次而言也禮記長者不及无儳言是也儳亦暫也字從亻或有作嚵才冉反小飲也嚵
非此用)。

竦肩(古文靖𢥠慫三形今作聳同須奉所項二反廣雅聳上也)。

根栽(則來反謂木草植曰栽謂木㮆可栽種也)。

防那(扶放反此謂女工㓨繡裁縫等業也)。

** 第十六卷

黑說(大說謂若佛及弟子所說𢙣法名為黑說所說善法名為大說又四果人及獨覺菩薩等所說名為黑說若佛
所說名為大說)。

燬之(又作𤌋𤈦二形同麾詭反齊謂火為燬方俗異名也)。

亭邏(徒丁反下力賀反漢家因秦十里十亭留也邏謂戍屬也遊兵以禦寇者韻略云邏亦修行非違也)。

親昵(又作暱同女乙反尒雅昵近也又亟也親昵者數相近也)。

** 第十七卷

詭現(居毀反詭誑也不實也廣雅詭隨𢙣也亦欺也)。

怨尤(禹留反案尤亦怨也尤過也)。

普燭(朱欲反蒼頡燭照也然火為照也)。

諧耦(胡皆反下吳口反廣雅諧和也耦合也)。

身康(苦郎反康謂无疾病也安也樂也亦靜也)。

所惠(胡桂反周禮云施其惠鄭玄曰賙衣食曰惠孟子曰分人以財謂之惠仁也愛也)。

便臻(側陳反尒雅臻至也)。

** 第十八卷

擅名(市戰反說文擅專也)。

諾瞿陀(舊經中作尼拘陁或言尼俱盧𨹔亦作尼俱律又作俱類皆訛也舊譯云无節或言從廣)。

摩迦(亦言摩魯迦舊經中作摩樓迦此亦藤類蔓生纏繞樹至死者也)。

凶猾(又作𣧑同許顒反下胡刮又廣雅凶𢙣也字書猾惡黠也方言凡小兒多詐或謂之猾也)。

抄虜(力古反漢書生得曰虜斬首曰獲戰而俘獲也虜掠𡙸取也)。

窺窬(丘規反下又作𨵦同戈朱反說文窺小視也)。

楚撻(初呂反一名荊漢書陸賈曰秦莊王名楚故改為荊遊行於世撻擊也楚捶人即痛因名楚痛)。

庸人(與恭反謂常愚短者也心不節慎口無法言惡人為友也)。

克伏(又作剋同口得反字林克能也尒雅克勝也)。

** 第十九卷

制多(舊言支提或言支帝皆一也此云可供養處謂佛初生成道轉法輪及涅盤處皆應供養恭敬生諸福也)。

為墉(又作䧡牖二形同庾錘反爾雅牆謂之墉城亦為之墉也)。

繩絍(又作􃽨同女心反謂牆繩也本機上縷也)。

腥臊(又作胜同先丁反下小刀反腥臊臭也通俗文魚臭曰腥猳臭曰臊猳音加)。

翱翔(五高反迴飛也飛而不動曰翔釋名翱遨也言遨遊也)。

毆擊(於口反說文毆擊也字從歿)。

淪墜(力均反廣雅淪沈沒也)。

左道(資可反下也上在右不便也禮記執左道以亂眾鄭玄曰左道若巫蠱及俗禁也)。

衣僅(又作㝻同渠鎮反字林僅財能也僅亦劣也)。

波羅延(謂西域邑落名也阿氏多彌勤字也或作阿耆多此云旡勝謂無人能勝也舊言阿逸多訛也)。

所𧍷(呵各反字林𧍷蟲行毒也廣雅𧍷蛆苦毒痛也)。

** 第二十卷

達須(謂此等人微識佛法不能堅固修持行也)。

蔑戾車(莫結反下力計反舊言彌戾車此云樂垢穢人此等全不識佛法也)。

頑嚚(吳鱞反下魚巾反廣雅頑鈍也三蒼嚚𢙣)。

阿遮利邪(此云軌範師舊經中或言阿祇利或作阿闍利義譯云正行或云於善法中教授令知名阿闍
梨也)。

談話(古文𧔗譮䛋三形同胡快反合會善言也)。

躁動(又作趮同祖到反躁謂擾動謂不安靜也)。

溉灌(歌􃳫反說文溉灌也灌注也)。

** 第二十一卷

塵宇(又作禹二形同于甫反屋宇也釋名云宇羽也如鳥羽翼自覆蔽也今謂在家如屋中塵恒被坌汙不得安靜
也)。

僧伽胝(陟尸反此云合或言重謂割之合成重作也舊經律中作僧伽梨或作僧伽致皆訛也)。

林藪(桑苟反平地叢木曰林澤无水曰藪)。

嚴酢(魚劒反酢之甚者曰嚴也)。

** 第二十二卷

卉木(虛謂反百草之摠名也方言東越揚州之間名草曰卉)。

姝妙(充朱反說文姝好色美也方言趙魏燕代之間謂好為姝)。

鬱烝(於物反下之媵之升二反尓雅鬱盛氣也說文烝火氣上行也謂熱氣烝出上升也)。

飃颺(余尚余章二反謂風所飛揚也)。

芬馥(敷雲反下扶福反芬香和調也馥謂香氣也)。

􃽩逝(又作夭同於矯反說文夭屈也廣雅夭折也釋名云少壯而死曰夭如取物中夭折也不盡天年謂之夭取其
義逝往也)。

怨讎(視由反怨耦曰讎讎對也尓疋仇讎匹也怨之匹也)。

黎庶(力奚反尓疋𥠖庶丞多眾也)。

** 第二十三卷

呀瘶(許牙反下蘇豆反上氣病甚曰呀字從口)。

噦噎(又作啘同於越反下一結反通俗文氣逆曰噦塞喉曰噎也)。

癲癎(又作瘨同都賢反下核間反廣雅瘨狂也風病也聲類云癎小兒瘨也)。

陰㾽(徒雷反陰病也釋名云下重曰㾽也)。

俱師(又作􃬦同所律反字略云將師也師行謂將領行也)。

𥎞矛(麤鸞反𥎞擲也下又作𢦵𨥨二形同莫􂍗反說文矛長二丈也)。

及鎔(以終反江南行此音謂鎔鑄銷洋也)。

油糖(又作餹同徒郎反餳餹也又沙糖也煎甘蔗汁作之餳似盈反)。

葅鮓(側於反下莊雅反鮓淹菜為藏魚笋為鮓周禮供五齏七葅鄭玄曰細切為齏全物若􃽪為葅中國皆言齏江
南悉名葅􃽪音治輒反或作苴子餘反誤也)。

拍毱(普陌反下渠六反三蒼云毛丸可戱笑者也)。

拓石(古文𤗙拓二形今作𣔳同他各反)。

攘臂(而羊反攘除也謂除衣袖謂出臂也)。

㧖捥(又作搹同於責反說文搹把持也史記天下之士莫不㧖捥以言是也)。

擊劒(古歷反謂以長入短劒相擊也)。

伏弩(扶福反奴古反隱伏而發也漢書高祖中胷而言足指是也)。

控弦(苦貢反小爾雅控引也挽也說文突厥名引弓曰控控引也)。

投輪(投擲也西國多用此戰輪形如此間樚攎繞輪施鐵輻如蒺䔧鋒極銳利以繩纏之用擲戰烏或鼻中
即破斷也)。

** 第二十四卷

勇悍(古且反廣雅勇悍果敢也說文捍勇有力悍僸也)。

施㦥(虛偃反蒼頡篇云布帛張車上為㦥也)。

房穗(又作𥝩同辝醉反房居也言子居其中也穗說文禾成秀人所收者曰穗也)。

** 第二十五卷

耐椎(奴代反下直追反三蒼耐忍也椎打也)。

磣毒(又作慘同初錦反又墋惡也通俗文沙土入食中曰墋也)。

堅勁(居盛反字林勁強也字從力也)。

詰難(云一反廣雅詰責問也)。

䖧螫(知列反下舒亦反關西行此音又呼各反山東行此音蛆東西通語說文皆虫行毒也廣雅蛆痛也)。

嚻舉(古文囂同許驕反嚻諠也諠譁不靜也亦以聲也)。

乞匃(古　反又音葛蒼頡篇乞行請求也字從人從韲言人　財物則行求匃字之意也)。

盲瞽(公戶反無目謂之瞽釋名云瞽眠眠然目平合如鼓)。

砂磧(清石反三蒼磧水中沙灘也灘音他難反說文水渚有石曰磧水淺石見者也)。

振恤(古文𢈫􃽫二形同諸胤反小爾雅振救也說文振舉也下又作卹同私聿反說文恤收也憂也振恤憂貧)。

救援(禹眷反助也謂依㨿護助之言也)。

生色(可染生色即金也言生便黃色不可變改也可染即銀也言色可染故言可染也)。

持毳(充苪反字林細羊毛也獸細毛亦可毳也)。

坰野(公營反爾雅邑外謂之郊郊外謂之牧牧外謂之林皆各七里林外謂之坰坰无里數百之國邑五者之男也)。

若擘(補草反擘裂也廣雅擘分也)。

婬佚(三蒼亦逸字同與一反蒼頡篇佚蕩也佚樂也)。

凡百(扶嚴反三蒼數之摠名也廣雅凡總皆也)。

** 第二十六卷

小札(側黠反三蒼柿札也今江南謂斫削木片為柿閞中謂之札或曰柿札柿音敷廢反黠音閑札反)。

稜層(洛登反下徂曾反謂形色慘烈也)。

慘烈(倉感反下力折反說文慘憂皃也烈猛盛也)。

悖惡(古文誖愂二形同蒲沒補憒二反廣雅愂亂也亦逆也)。

聰敏(肩殞反敏達也廣雅敏捷疾也聰先知也察也聽必微也)。

嘲調(又作啁同竹包反下徒吊反三蒼啁調也謂相調戲也)。

頡隷伐多(賢結反此言過時又云室星則北方宿也祠之得子仍以名焉坐禪第一者是也舊言梨波多
或言𥟦婆多皆訛言也)。

憺怕(徒濫反下普白反廣雅憺怕寂寞也亦恬也)。

髖骨(又作臗同苦桓苦昆二反埤蒼臗尻也髀上也)。

肋骨(力得反說文肋脅也骨也字從肉或作勒非體也)。

頷輪(胡感反頜頜車也言骨圓如輪也)。

齒鬘(莫班反言齒形行列狀如花鬘因以名也)。

** 第二十七卷

筋脈(居銀居欣二反下亡厄反說文肉之力曰筋也或作脉俗字)。

鑽燧(祖柤反下又作鐆同辝醉反火母也論語鑽燧各異木也世本造火燧人因以名也)。

或榛(仕巾反廣雅木叢生曰榛草叢生曰薄也)。

或渚(之與反爾雅小洲曰渚言四方有水中央猶言可居者曰渚也)。

畢鉢羅風(言風者人身班駮如畢鉢形者也)。

毘溼婆風(又言毗溼波風此譯云不巧風也)。

吠藍婆風(舊經中或作毗嵐婆或作鞞藍亦作隨藍或旋皆梵之楚夏耳此云迅猛風也)。

聰俊(又作儁同子閏反絕異也王逸注楚辝云千人才為俊一國高為傑)。

** 第三十卷

稻稈(又作秆同公但反字林禾莖也)。

蟲䏣(治中反下千餘反通俗文肉中蟲謂之胆字從肉也)。

** 第三十一卷

學樣(翼尚反規摸曰樣近字也舊皆作像也式像也今不復行也)。

** 第三十二卷

灩溢(以冉反下與一反案灩溢謂器盛物盈滿)。

諸維(翼隹反廣雅維隅也淮南子云天有四維是也)。

䧫塹(胡刀反釋名城下道也豪翱也都邑之內所翱阻駕之處也)。

鄔波尼煞曇分(舊經中作優波尼沙𨹔分謂數之極也)。

蔓莚(亡怨反下餘戰反蔓莚謂之連緜不絕無極也)。

窯室(餘招反通俗文燒瓦竈曰窯)。

至向(許亮反說文向北出牗也)。

喉筒(徒東反三蒼竹管也今言喉如筒喻名也)。

燒燼(又作燼同似進反說文餘木曰燼即火㷮也)。

眇漭(亡沼反下莫朗反眇漭廣大也亦深遠也)。

刖足(古文跀𧿁二形同魚厥五刮二反別斷足也)。

劓鼻(古文㓷同魚氣反字林劓割鼻也)。

㰆袋(埤蒼作韛又作排同蒲戒反鍜家用炊火令熾者也)。

** 第三十三卷

垣城(宇煩反四周牆也釋名云垣援也人所依阻以為援衛也)。

迄至(虛訖反爾雅迄至也方俗語耳)。

諠譟(古文作吅又作讙同虛𡊮反廣雅諠鳴􃽬聲也下乘到反說文譟擾耳孔也聲譟群呼煩擾也)。

激湍(古歷反下吐桓反激耶流急也說文湍疾瀨也淺水流沙上曰湍也)。

貪婪(又作啉惏二形同力南及惏亦貪也楚辝眾皆競進而貪惏王逸曰愛財曰貪愛食曰惏也)。

** 第三十四卷

乾㬤(又作昅同祛及反通俗文燥曰㬤㬤微乾也)。

騗騎(匹扇反纂文云謂躍上馬也)。

踡跼(渠員反下渠玉反埤蒼踡跼不伸也)。

霡霂(音脉木爾雅小雨謂之霡霂今流汗似之也)。

𡉏坼(皮美反下耻格反圯毀覆也坼分裂也)。

蓊鬱(烏孔反下於屈反蓊盛皃也鬱樹叢生也)。

巉巖(仕咸反廣雅巉巖高也)。

河瀆(徒木反爾雅水注澮曰瀆邑中溝曰瀆)。

醴水(力體反醴甜美也言其水甘如醴洒可以養老可以愈患者也)。

殉利(辝俊反蒼頡篇殉求也亦營也)。

關鍵(又作𨵭揵二形同奇謇反鍵壯管鑰壯也方言陳楚曰鍵關中曰鑰)。

伊師迦(山名也言此山高聳喻我慢也)。

** 第三十六卷

剛毅(牛既反說文毅決也煞敵為果致果為毅也)。

甲冑(古文鈾同除救反說文冑􃹱鍪也)。

散他迦多衍那(迦多姓也衍那子也散他標別其類也舊經論中作訕大迦旃延或作珊𨹔迦
旃延皆訛也)。

** 第三十七卷

達羅弭茶呪(呪名也弭音亡尒反)。

鸝黃(又作𪅗同力貲反方言倉庚自關而西謂之鸝黃或謂黃鳥或謂之楚雀異名也)。

不殫(多安反無餘曰殫廣雅殫盡也)。

而隕(于愍反爾雅隕墜落也說文隕從高而下)。

** 第三十八卷

鼷鼠(胡鷄反說文小鼠也爾雅鼷鼠郭璞曰有螫毒也食人及鳥獸雖至盡而不知亦不痛今之甘口鼠也)。

聆音(力丁反蒼頡篇聆聽也耳所聽曰聆也)。

詁訓(古文作詁今作故同姑護反又音古說文詁訓古言也訓道也釋也)。

師拳(又作捲同渠員反指握為拳譬喻也言師之匠物不如拳之執握𠫤而不說也)。

係念(古文繼繫二形同古帝反說文係潔束也亦相嗣也)。

** 第三十九卷

媒媾(莫來反下古豆反媒謀也謀合異姓使相成也白虎通曰媒厚也重婚曰媾)。

罩羅(古文羄箌二形同竹挍反捕魚籠也)。

罝弶(渠尚反字書施𦚋於道曰弶其形如弓者也或作摾俗字也)。

饞嗜(仕咸反不廉也又作　𩝙二形同視利反說文嗜欲意也貪無猒也)。

乳哺(蒲路反哺含食也謂口中嚼食也哺食也)。

曉喻(又作諭同臾句反三蒼喻譬諫也喻亦曉也論語喻於義是也)。

撓濁(乃飽乃挍二反說文撓擾也又曰撓亂也)。

赧愧(女盞反小爾雅靣慙曰赧方言自愧而見上謂之赧字從及赤意也)。

自揆(渠癸反爾雅揆度也謂商度也)。

樹脩(時注反廣雅樹立也凡置立皆曰樹也)。

供贍(聲類作𩟋同時焰反字書贍足也音子喻反供足也亦助也)。

衒賣(古文衒同胡麫公縣二反說文行且賣也廣雅衒詃也)。

蓄積(又作稸同耻六反廣雅畜聚也亦積也)。

􂳻䴬(公玄反下以軄反說文麥莖也􂎔麥穀􂎔也)。

** 第四十卷

啟道(又作启同苦禮反說文启開也導謂引也)。

撝義(又作麾同虛皮反舉手曰麾謂手之指也)。

荷乘(古文柯今作何同胡我反又胡歌反小爾雅何揭謂擔負也)。

正延(以旃反)。

止憩(又作愒𡳅二形同却厲反爾雅憩息也止之息也)。

􂗙誚(充之反三蒼􂗙輕侮也小疋􂗙戲也下才笑反誚謂撓弄譏責也可也)。

謙沖(說文作盅同除搔反字書云沖虛也)。

巨力(其呂反字林巨大也方言齊宋之間謂大曰巨說文巨大作鉅)。

** 第四十一卷

遮遏(古文閼同於曷反爾雅遏止也謂逆相止為遏遏亦遮也)。

窣堵波(蘇沒反下都古反此云廟或云墳義翻也或云大聚或言聚相謂累石等高以為相也舊經論中或
作蘇偷婆或作藪斗波或作􃹱婆或云偷婆亦作塔婆皆訛略也)。

宰官(祖殆反聲類云宰治也謂治邑吏也廣雅宰制也謂制事者也)。

諠譁(虛元反下呼瓜反三蒼諠言語䛬䛬也譁言語譊譊也䛬音從刀反)。

紛聒(敷雲反下公活反紛亂也聒諠語也蒼頡篇聒擾耳也)。

𢤱戾(或作籠同祿董反下三蒼作戾同力計反佷戾也謂佷戾剛強也)。

綜集(子送反綜習也三蒼綜琮經者也謂機縷持絲交者也)。

** 第四十二卷

同齡(又作秢同歷經反字林年齒也禮記古者謂年齡人壽之數也)。

㰎從(胡閨反廣雅㰎提挈也謂提持也漢書孟康曰㰎連也亦云牽將行也)。

擐甲(胡慢工患二反左傳擐甲執兵杜預曰擐貫也國語服兵擐甲賈逵曰擐衣甲)。

** 第四十三卷

泯一(彌忍反爾雅泯盡也廣雅泯絕滅也)。

傘屧(又作繖同先岸反謂帛為蓋行路以自覆者也下先􃱕反鑿腹令空廌足也者)。

法溟(莫經反說文少雨溟溟也莊子南溟天池也)。

** 第四十四卷

璩卵(巨於反字書玉名也耳璩也􃽭臂􃽭也)。

儲器(直於反儲貯也備也謂畜積物以為備曰儲)。

藻飾(祖老反水草之有文者畫藻葉於衣以為服章)。

格量(加頟反蒼頡篇格謂量度也)。

不宇(齒亦反􃽮宇也漢書音義曰宇不用也說文宇却屋也廣雅宇推也推譴怒也說文從广屰也)。

** 第四十五卷

闤闠(胡閞反下胡對反說文闤闠市門也)。

** 第四十八卷

曩昔(奴朗反爾雅曩久也猶往反古昔也)。

牟娑羅(或作謨薩羅或作摩娑羅亦作目婆羅梵言訛轉也此云馬腦案此寶或色如馬腦因以為名也)。

廁填(古文窴同徒堅反三蒼廁雜也間雜也廣雅滇塞也亦滿也作鈿非此也)。

侵掠(又作剠同力尚反通俗文遮取謂之抄掠謂強奪取也)。

** 第四十九卷

瑿泥邪􂌦(鳥奚反下市耎反鹿王名也舊經中伊泥延又作因尼延亦作􂍾尼延皆一也􂍾音一賢反)。

勢峯(謂陰莖也舊言馬陰藏相是也)。

羯羅頻迦(或作歌羅頻伽或作加羅毘加亦作迦陵頻迦皆梵音輕重聲之訛轉也此云謂好聲鳥也)。

烏瑟膩沙(又作嗢瑟尼沙或言鬱尼沙此云髻謂頂骨涌起自然成髻也)。

􃬅股(又作骰同公戶反說文股髀也釋名股固也為強固也)。

兩臀(徒昆反髖肉高厚者也廣雅髖豚也髖音苦昆反)。

髖臚(􂖗於反臚腹也釋名云腹前曰臚也)。

𪙫𦠍(丘魚反下又作􃽯同五各反𪙫居也齒所居也朔齒內上下肉垠㖾也垠音語巾反)。

蠲除(古玄反方言南楚疾愈謂之蠲郭璞曰蠲除也方俗語異耳)。

肴饌(胡刀胡反二反下仕眷反廣雅肴肉也亦葅也說文饌備具食也謂飲食也)。

獷戾(古猛反漢書孟康注云獷強也戾佷也字從犬)。

婆羅痆斯(女黠反或云婆羅奈斯又作婆羅奈同一也舊譯云江遶城)。

** 第五十卷

誡勗(古薤反下許玉反誡警勑也亦備也方言齊魯謂勉為勗勵也)。

輕縠(胡木反似羅而疏似紗而密古有􃲹縠霧縠言細如霧也)。

** 第五十一卷(先不音)

** 第五十二卷

焚燎(古文炃燌二形同扶雲反下又作燎同力照反說文焚燒田也字從火燒林字意也燒放火也火田為燎)。

焰飈(俾遙反小火也又作熛說文飛火也三蒼迸火曰熛也)。

** 第五十三卷

塗冠(古玩反謂冠著花冠為冠也)。

赫奕(餘石反廣雅赫明也奕盛也謂光明昱曜也字從大)。

** 第五十四卷(先不音)

** 第五十五卷

愚魯(力古反論語參也魯孔安國曰魯鈍也)。

** 第五十六卷

惡叉聚(惡叉樹名其形如無食子彼國多聚以賣之如此間杏人故以喻之)。

安繕那(市戰反舊言安禪那此云眼藥也)。

耳輪(彼國王等或用金銀作此耳輪形如鉢支著耳匡中用以裝飾故名耳輪也舊經言耳渠者應是)。

魯達羅天(此云暴惡自在天之別名也)。

毘瑟笯天(奴故反舊云毘搜紐或言毘紉皆訛也此當幻惑義是伐藪天別也舊言婆藪天也)。

世主天(此梵天之異名)。

** 第五十八卷

􂲅搦(又作泲同子禮反廣雅􂲅漉也謂手搦出汁也)。

浪耆(巨夷反此云癡虫謂獸畜也家語云食草者愚是也)。

歧路(古文岐􃪖二形同渠支反爾雅道二達謂之岐釋名物兩為岐此道似之也)。

輪圍(干非反山名也我慢高大故以喻焉)。

** 第五十九卷

厭禱(於􃪙反下都道反字菀厭眠內不祥也山東音於業反說文告事求神曰禱禱請也請於鬼神也)。

尸半(尸此是呪法西國有此謂呪於死尸令起煞人半尸者呪令起坐令起尸鬼煞人故半尸)。

** 第六十卷

磁石(自茲反埤蒼磁石謂吸鐵者也)。

娑梨藥迦(謂彼國邑落名也)。

羯吒斯(居謁反謂貪愛之別名也)。

傷悼(徒到反方言秦晉謂傷為悼悼亦哀)。

剺攫(又竹􂹇同力咨反下居縛反𠡴劃也直破曰𠡴爪傷曰攫劃音胡麥反)。

妻孥(怒胡乃故二反小爾雅云孥子也)。

閭邑(􂖗居反周禮二十五家為閭閭里門也說文閭侶也五家相伴侶也)。

** 第六十一卷

錫賚(星的反賜與也爾雅錫賚賜也謂上與下之辝也)。

鬱怏(於亮反謂忿怒也亦怏怏然心不伏也)。

懊恚(於報反懊恚悔恨也)。

頒賜(又作班同補顏反小爾雅頒賦布也爾疋斑遍與也)。

勞來(郎到反下力代反慰勞也廣雅勑勤也勞來不迨也或有作賚賜與也賚非此義也)。

諮詢(私遵反詢問也左傳訪問於善為諮諮親為詢諮問善道也詢問親戚之義也)。

罄竭(古文空同口定反說文器中空也爾雅罄盡也)。

俳優(於牛反字林偈優樂也謂調戲作樂也)。

愽弈(古文簙下餘石反方言愽或謂之棊自關而東齊魯之間皆為圍棊為弈)。

英傑(奇列反千人為傑傑亦特立也才能也)。

耽湎(古文媅􃽰二形同都含反下古文䤄同亾善反說文媅樂也嗜也湎耽於酒也謂酒樂也)。

** 第六十二卷

瑟祉(勑里反舊言俱絺羅譯云膝也言膝骨大也)。

** 第六十四卷

麟角(里真反仁獸也說文麟𪊦身牛尾一角角頭有肉不履生虫不析生草音中鍾􂖗行中規矩不入陷䋄文章彬
彬然也亦靈獸也)。

** 第六十五　　第六十六卷(並不音)

** 第六十七卷

傲誕(五告反下達且反傲謂不敬也廣雅傲輕㑥也誕大也大實也)。

絢藻(呼麵反字林文成曰絢絢亦文章之皃也藻水草之有文章者也)。

代地迦(人名也從名經為此人說也)。

暴燥(蒲卜反下乘老反釋名燥集也說文燥乾也)。

** 第六十八卷

若蘭(又作躝同力丹反通俗文縱失曰蘭也)。

賄貨(古文晦同呼罪反財貨也通俗文財帛曰賄周禮通貨賄鄭玄曰金玉曰貨布帛曰賄也)。

肪膏(音方􃽱肪也通俗文在腰曰肪肪肥也三蒼有角曰脂無角曰膏也)。

** 第六十九卷

䬫餬(音提胡蘇酪之精醇者曰䬫餬通俗文酪蘇謂之䬫餬是也)。

** 第七十卷

􃽲暮(許軍反楚辝與曛黃而為期王逸曰廣雅黃昏也暮晚)。

銓量(又作硂同七泉反廣雅稱謂之銓銓謂銓量輕重也)。

** 第七十一卷

中的(知仲反下又作㢩說文作􃽳同都歷反明也射質也謂的然明見也今射𡊤中珠子是也)。

從容(且容反廣雅從容舉動也謂詳審閑雅之皃也)。

河濱(比人反字林濱水崖也廣雅濱涓浦崖也)。

毀讟(徒木反謗讟也廣雅讟痛也謂怨痛也)。

珍羞(古文𦟤同私由反貴異名珍雜味為羞羞為有滋味名也方言羞熟食也)。

** 第七十七　　第七十八卷(先並不音)

** 第七十九卷

騫㫳(去焉反廣雅騫舉也)。

逌尓(又作攸同以周反小笑也笑離齒也漢書項岱曰逌寬舒顏色之皃也又作猶然猶笑皃也)。

迦理(沙般拏女家反般拏此云銅錢十六般拏為一迦利沙般拏)。

** 第八十三卷

襲師(古文㦻同辭立反左傳凡師輕曰襲掩其不備也)。

摩納縛迦(此云儒童或云年少淨行舊經中言摩納等是也)。

底沙(比丘名丘為之說經名底沙經此亦星名也因星立名西國多此也)。

** 第八十四卷

楺㮃(奴和奴𢌞二反說文捼摧也兩手相切也)。

㱟折(普彼反纂文云㱟折也㱟猶謂分也)。

僵仆(蒲卜芳務二反低謂之僵伏謂之仆說文僵却偃也仆前覆也)。

晧首(胡老反小爾雅晧素白)。

黃皴(七旬反字韻略云皴皮細起也)。

徂落(又作殂同在胡反爾雅徂落死也)。

笞罸(又作枱同丑之反廣雅榜笞擊也)。

舄鹵(又作潟滷二形同齒亦私亦二反下力古反說文潟滷西方醎地也)。

你伽(女履反此云流注不斷亦言害為含兩義仍立梵名也)。

遽務(又作懅同渠庶反遽急也亦畏懼也)。

** 第八十五卷

鳩集(居中反爾雅鳩聚也謂收聚也)。

囹圄(力丁反下魚􂖗反獄名三王有獄)。

幽縶(知立反詩傳曰縶絆也謂拘執也兩手不相過也謂之縶也)。

** 第八十六卷

怒憾(胡紺反廣雅憾怨恨也字林憾不安也)。

浸淫(七林反浸淫者轉大之言也浸淫移徒處曰廣也)。

微褊(卑緬反說文褊小也爾雅褊急也􃽴也)。

** 第八十七卷

愚戇(丁絳反三蒼愚無所知也亦鈍也廣雅戇頑囂者也)。

芒然(蓂唐反案茫然冥昧不明也)。

踰隍(乎光反三蒼隍城下坑也說文城池有水曰隍也)。

宮闕(釋名闕在門兩傍中央闕然為道也)。

** 第八十八卷

歔欷(欣居反下欣既反蒼頡篇泣餘聲也亦悲也)。

拊膺(芳舞反下又作應同於疑反拊拍也廣雅拊擊也膺胷也)。

冤結(古文冤惌二形今作宛同於元反說文冤屈也廣雅冤枉也思念煩冤也)。

阿死羅(摩登祇旃茶女名也摩登祇女之摠名阿死羅女之別名此女由卑賤故以掃市為業用以供衣食
也)。

被笮(側格反案笮猶壓也謂以槽笮出汁也)。

騫訥(古文吶同奴骨反訥遲鈍也說文訥難也)。

** 第八十九卷

朋儔(直流反同門交曰朋儔類也等也王逸注楚辭云二人為匹四人為儔儔猶伴侶也)。

𧄼瞢(徒登反下莫𡶤反韻集云坐臥極也)。

諀呲(匹尓反下資尓反通俗文難可謂之謂訿也)。

惙尓(知劣反聲類云惙短氣皃也惙惙亦憂也)。

** 第九十卷

覆苫(舒鹽反茅苫也爾雅白蓋謂之苫言編菅以覆屋曰苫也)。

勉勵(靡辯反下力制反勉強也謂自勸強為勉勵也勉力為勵也)。

** 第九十一卷

儵歸(又作倐􃽵二形同書育反儵急疾之皃)。

菅茅(古顏反爾雅菅茅屬)。

如鴆(除禁反郭璞曰大如鵰紫綠色長頸赤喙食虵也)。

孑然(居列反案孑猶單也孤獨也說文无右臂曰孑)。

㳂流(亦泉反字林從水而下曰㳂順流也㳂亦緣也)。

大雞(古奚反性多躁列故以喻言也)。

** 第九十二卷

漂漾(匹遙反下翼尚反安漂漾搖蕩也)。

** 第九十三卷(先不音)

** 第九十四卷

唼食(古文㗱又作𠯗同子盍反通俗文入口曰𠯗又虫食曰唼)。

不允(弋准反允當也允信也爾雅允誠也)。

** 第九十五卷

纖繳(之若反謂矰云射者繳纏也矰音憎惟射矢也)。

瞖膜(又作翳同於計反下音莫韻集云瞖目障病也)。

睒彌葉(式􃪙反其葉苦也娑羅葉光淨也娑羅此云謂牢實也)。

箭栝(苦活反釋名箭其末曰栝栝會也謂與絃相會也)。

桄􃽶(古文撗􃽷二形同古黃反聲類作輄車下橫木也今車牀􃽶轝下橫木皆曰桄也)。

三槍(千羊反說文槍距也三蒼木兩頭銳曰槍也)。

撓攪(呼高反下古卯反說文撓攪亂也)。

䂎鋋(音禪鋋小矛也或作牟孑筭反此字合在箭栝下)。

** 第九十七卷

穌息(光胡反小爾雅更生曰穌穌亦息也)。

瘠田(古文𤹠𤶬膌三形同才亦反說文瘠瘦也亦薄也)。

言泆(餘質反說文水所蕩􂹼也)。

** 第九十八卷

襃讚(補高反案裒猶揚美之也進也)。

猨猴(又作蝯同禹煩反似彌猴而大臂長色有黃有黑鳴聲有哀五百歲化為􃯷􃯷壽千歲􃯷音居縛反)。

㨊摩(初委反通俗文捫摸曰􃽸或作揣借字耳)。

汎成(又作泛同孚劒反廣雅泛普也浮也泛濫也)。

乘駕(食證反三蒼載曰乘謂騎馬曰駕)。

土丘(古文𡊣說文土之高也爾雅非人所為為丘一曰四方高中央下亦曰丘)。

** 第九十九卷

種蒔(時至反栽蒔也謂更種曰蒔也)。

波輸鉢多(此塗灰外道名遍身塗灰𩬇則有剃不剃衣纔蔽形但非赤色也為異耳事摩𨢘首羅天)。

簡靜(古限反爾雅簡大也亦略也)。

** 第一百卷

蕭然(昔條反詩傳曰蕭蕭言不諠譁也)。

變革(古文革􃽹諽三形同古核反更也字從三十從口口為國邑國三十年而法更別取別異之口音韋)。
一切經音義卷第四十八



一切經音義卷第四十九

翻經沙門慧琳撰

  
  * 
音廣百論本一卷　慧琳
廣百論釋十卷　玄應
十住毘婆沙論十四卷　玄應
菩提資粮論六卷　慧琳
大乘莊嚴論十三卷　慧琳
大莊嚴論十五卷　玄應
順中論二卷　慧琳
攝大乘論三卷　慧琳
右八論六十四卷同此卷音。

* 廣百論本一卷沙門慧琳撰

眾蠹(都固反穆天子傳云食書食簡蠧蟲也說文食木中蟲也從䖵從􃽺省聲也或作螙象蟲在木間象形字也)。

鋌鎔銷(上亭頂反許􃬼重注淮南子云銅䥫璞也次音鎔韻詮云鎔鑄也下音消說文鑠金也鑠音商斫反
此上三字並從金形聲字)。

燎邪宗(上了弔力召二反鄭箋毛詩云火田為燎說文放火也從火形聲字下謝耶反文字集略云不方正
曰邪亦俗用字也正體作袤中從牙上下從衣)。

* 廣百論釋第一卷玄應撰

偱法(似遵反爾雅偱自也偱行也亦遍也亦作巡巡歷也)。

雜糅(女救反說文雜飰也今謂異色物相集曰糅)。

詎有(渠句反何詎也未也謂未知辭也)。

薩埵剌闍荅摩(剌音勒達反荅摩此云闇餘含多義不可的翻舊言憂喜闇又云染麤黑異名
也)。

躁警(居影反警戒慎也廣雅警不安也)。

駭浪(胡騃反三蒼駭警也廣雅云駭起也)。

奔濤(徒刀反蒼頡篇濤大波也)。

溉麁(舌𧶘反說文溉灌也)。

鎔銅(上音容又以終反江南行此音謂鎔鑄銷洋)。

** 第二卷

波羅奢樹(梵語也此云赤花樹樹汁極赤用染今紫礦是也)。

記論外道(即毗伽羅論是也)。

眾蠧(都故反字林木䖝也穿食人器物者也如白魚等)。

** 第三卷

時痕(胡根反通俗文瘡瘢曰痕痕傷跡也)。

主宰(祖殆反禮記宰夫為獻主鄭玄曰宰夫主膳食之官也)。

多羅果(梵言也其樹形似椶櫚直而高聳大者數花白而大若捧兩手果熟即赤狀若石榴生經百年方有
花果舊言具多訛言)。

苟避(公厚反廣雅苟貝也亦誠也)。

依隄(丁奚反又音啼說文隄䧜也防也積土防水曰隄隄工橋也字從阜)。

所􂗙(昌夷反蒼頡篇􂗙輕侮也􂗙笑也)。

眯覆(迷禮反草入目曰眯也今言眯目是也)。

騰焰(徒登反騰謂跳躍而上也騰馳也)。

** 第四卷

怚筞迦(梵語也都達反此龍王名舊云得叉迦)。

甘饌(仕眷反說文甘美也饌具飲食也)。

** 第五卷

編石(卑綿反編次石也字林編織也以繩次織曰編)。

末達那果(梵語或云摩陁那又言摩陁羅此云醉果甚堪服食)。

羯羅那(梵言西國豆之差別也服食甚不益人也)。

** 第六卷

羇緾(居猗反革絡馬頭曰羇羇撿也撿持制之也)。

耽媔(都含反一亡善反說文媅樂也嗜也媔耽於酒也)。

猖蹶(齒楊反下居月反謂變易情性也猖狂也)。

胡等(又作𩑶𠴱二形同戶孤反說文胡牛頷垂下者也)。

撓攪(呼高反下交巧反說文撓擾也攪亂也)。

傎蹶(又作蹎同丁賢反下居月反蹎蹶猶頓仆倒也)。

貪齩(五狡反中國音也又下狡反江南音也說文齩齧也)。

圂豬(胡困反廣雅圊圂庰廁也或作溷乱也)。

膏腴(公勞反下庾俱反肥壤膏脂也腴腹下肥也)。

** 第七卷

薩羅羅(梵語也薩羅此言陀羅也薩此云味言此字聲假而非實也)。

挫汝(祖臥反折其鋒曰挫說文云挫摧也亦抑也折也)。

磁石(徂茲反埤蒼磁石謂召䥫者也)。

瞽目(公戶反三蒼無目曰瞽釋名曰瞽目者眠眠然目平合如皷皮也)。

鵂鶹子(許求反下力周反字書鵂鶹鉤鵒也廣雅鵂鶹鳩鵄也山東名訓侯閞中名訓狐亦名恠鳥晝伏夜
行鳴為恠也梵云優樓歌歌是造鞞世師論師說六諦義者也此仙人晝日恒住山中夜則出山扣人乞食若得即食不
得則空度由其夜行故稱鵂鶹又此鳥多住山巖中此仙人亦尒故以名焉)。

寔繁(時軄反下扶園反說文寔止也亦實也詩云寔命不同傳曰寔是也又云六月繁霜傅曰繁多也禮記孔子禮
讓之節繁也鄭玄曰繁盛也)。

褭􂗭(奴鳥反下乃可反褭􂗭柔弱也亦曰􃽻盛也)。

喜抃(皮變反說文拊手曰抃謂拊樂節也)。

嬉戲(虛之反嬉樂也蒼頡篇嬉戲之笑也)。

篲星(囚芮蘇醉二反妖星也言星光似掃篲星也)。

** 第八卷

滌除(徒的反說文滌洒也謂盪洒除去垢穢也)。

該通(古來反該備也方言該咸也亦包也)。

立􃭛(又作浘同奴弔反字林尿小便也通俗文出脬為尿醫方多作溺古字假借耳也)。

如矟(山卓反埤蒼矟長一丈八尺也)。

寱語(牛世反通俗文夢語謂之寱聲類不覺妄言也)。

臘縛(郎盍反舊經中作羅婆六十怛剎那為一羅婆也)。

雙泯(彌忍反字林泯然盡也廣雅泯絕滅也)。

汝曹(自勞反曹輩也亦群也)。

糺紛(居黝反下孚云反廣糺急也說文繩三合曰糺糺絞戾也紛亂也眾也)。

** 第九卷

根系(奚計反尒疋系繼也說文糸繫也世本有帝系篇謂子系相繼續也)。

咀嚼(才與反下才弱反咀含味也咀噍也嚼齧也)。

嬰孩(於盈反下胡來反釋名曰胷前為嬰投之嬰前以乳養之故曰嬰兒孩小兒笑之也)。

** 第十卷

服膺(扶福反於兢反尒疋服業事也膺身親也謂親承服事習道藝也又云悅懌服之也郭璞曰喜而服從也有作
伏伺也兩得)。

屢辯(力句反屢數也辯正也)。

非考(苦老反謂質覈之也考問也挍也)。

自呈(馳京反案呈猶見示也說文呈平也)。

措言(麤故反蒼頡篇措置也又安也施也)。

沃以(烏穀反通俗文溉灌曰沷沃亦澆也漬也)。

殉命(辭俊反漢書臣瓚曰亾身從物曰殉殉亦盡也)。

* 十住毘婆沙論第一卷玄應撰

嘔血(又作歐㖃二形同於口反歐欲吐也江南或謂歐喀喀音客釋名云歐傴也將有所吐脊曲傴也)。

淋下(力金反說文淋以水沃也郭璞注三蒼淋漉水也)。

瘭疽(俾遙反下且余反廣蒼瘭㿈成也說文疽久㿈也論文作瘭非體也)。

𨥨戟(又作𢦵矛二形同莫侯反下居逆反說文酋矛長二丈也戟有枝兵器也)。

鐵剗(又作鏟同初限反說文平鐵也廣疋剗削也聲類云剗平也方刃施柄也)。

鐵槍(千羊反三蒼木兩耑𨦣曰槍說文槍岠也論文作鏘鈴聲也鏘非此用也)。

蒺䔧(自栗反下力尸反尒疋蒺䔧即布地𦽦生子有三角者也論文從金作𨪏鋓二形非也)。

鐵臼(渠九反易云黃帝斫木為杵掘地為臼論文作鈤非體也)。

𤜴鼠(餘繡反似彌猴而大蒼黑色也江東養之捕鼠為物揵健也)。

㹢玃(又作猳同古遐反下居縛反說文大母猴也善攫持人好顧䀎也)。

蛟虬(音交有鱗曰蛟龍其狀魚身如蛇尾皮有珠下渠周反廣雅有角日虬龍無角日螭龍黑身無鱗甲者也)。

鴈鶩(音木尒疋舒𠒎李巡曰野曰𠒎家曰鶩鶩即鴨是也)。

慍恨(於問反說文慍怨也論譯人不知而不慍何晏曰慍怒也)。

** 第二卷

矯異(几小反假稱謂之矯矯詐也非先王之法曰矯今皆作撟)。

巉巗(仕咸反下又作巗廣雅云礹高皃也)。

曲隈(鳥迴說文水曲隈謂隱蔽之處也)。

峻峭(又作陗或作𡌔同且笑反通俗文峻阪曰峭山陵險峻亦謂之峭也)。

** 第三卷　第四卷(並先不音)

** 第五卷

埤助(或作朇同避迷反說文埤增也厚也補也助也)。

鱣魚(上知連反尒疋鱣大魚也口在頷下體無鱗甲大者二三文江東名黃魚也)。

** 第六卷

傲誕(五到反下徒亶反傲慢也謂不敬也輕傷也誕謾也放誕欺慢也)。

深榛(仕巾反說文叢木也廣雅木叢生曰榛是也)。

如縶(下知立反詩云縶之維之傳云絆也謂拘執也兩足不相過謂之縶也)。

** 第七卷　第八卷　第九卷(並先不音)

** 第十卷

符撽(音苻字林符信也謂分而合之曰符字從竹漢制以竹長六寸而相合為信竹取歲寒不變以布德也又用銅
君臣同心也下奚的反說文二尺書也撽書者所以罪責當伐者也又陳彼之惡說此之德曉慰百姓之書也撽者皎也
明之言此彼令𥅟然而讖之也)。

田隖(烏古反說文小障也亦小城也)。

** 第十一卷　第十二卷　第十三卷
(已上並無字可音訓)

** 第十四卷

行旅(閭舉反左傳羇旅之𦣞杜預曰羇旅寄客也)。

填瑠(又作窴同徒堅徒見二反廣雅云填塞也亦滿也論文從玉作瑱佗見反瑱塞耳也)。

* 菩提資糧論第一卷慧琳撰

倚枕(上衣紀反下針荏反案倚𣏞者大枕也錦綺繒彩作囊盛輕耎物置之左右前後尊貴之人倚𠗦名為倚枕)。

𧷮販(上賞章反說文云行曰𧷮從貝商省聲下發万反字書收賤賣貴曰販從貝反聲)。

** 第二卷

微𤁷(丁曆反或作𣾪皆正說文水欒注也俗從帝作渧非也)。

談謔(卿約反尒雅戲謔也謂相調謔也字書謔弄也)。

** 第三卷(無字音)

** 第四卷

撀牛乳頃(鈎候反通俗文字云捋取牛羊乳從撀省聲論文作搆借用非本字也)。

一髆(音愽𢩌髆也說文𢩌甲也從骨從愽省聲經從肉作膊音普愽反膊乾膊也割肉暴令乾也)。

一搏(叚欒反愽雅云手握使相著也古今正字從手從團省聲或作團亦通用)。

峻崖(上戍俊反經作峻俗用字也考聲云山高皃也從陖山聲陖音同上也下雅皆反集訓云山隆處高邊也古今
正字從山厓聲厓音同上峻字亦從山夋音七旬反)。

迦柘(章夜反梵言寶名經中自云珠也)。

跳擲(上田遙反蒼頡篇跳𨁏也廣雅上也說文踊也蹶也從足兆聲下程戟反莊子㰅玉毀珠小盜不起廣雅擲振
也說文投也正從手適聲也論文從鄭作擲俗字也說文正體從適從手作擿適音丁力反)。

** 第五卷

礦論(寡猛反廣雅鐵樸謂之磺鈆樸謂之鏈說文銅鐵樸也或從黃作磺論云磺論者讚說銷鎔飛鍊求神仙之術
也)。

太􂔞遠(音奢鄭注周禮云􃴎无利則賖賣物未得錢曰賖說文貰賣也從貝余聲余音虵也)。

瞬命(脣閏反俗字也正從寅作􃙯說文開合目而數搖也字書云一𣫍目也古文從申作􃽼音同上)。

伊尼耶鹿王腨(船䎡反足腓腨也前音義中已具釋從肉耑聲論從足作􂐖非也)。

髀𦟛(上音陛或作䯗皆上聲也文字集略云股外也前般若音義已釋下丑龍反)。

眼䀹(下尖葉反或從建作睫並同史記云目見毫毛而不見睫考聲云眼瞼上毛也釋名作􃽽俗字也劉熈云睫插
也接也插於目匡而相接論文從妾作𥇒亦俗字也說文目傍毛也從目夾聲也建音潛葉反)。

** 第六卷(無音字)

* 大莊嚴論十三卷　李百藥序慧琳音

執契(上針入反說文捕執罪人也從丮丮音戟從𢆎𢆎音女輒反俗用從丸從幸從九俗用誤也下啟計反鄭眾注
周禮云契者符書也易曰上古結繩以治後代聖人易之以書契說文大約也從大㓞聲說文契字從刀從生生音分㓞
音慳八反有從刃從生作㓞者非字也)。

持綫(先箭反鄭眾注周禮云綫縷也說文從糸戔聲也戔音殘從重二戈論中作線俗字也非正體也)。

韁鎖(上音薑漢書曰貫仁諠之羇絆繫名聲之韁鎻蒼頡篇云馬紲也說文從糸作繮玉篇從革作韁與論中同
說文紲亦馬繮也下蘇果反蒼頡云鎖連鐶也考聲鎖錄也從金𧴪音同上說文從玉作璅論中或有從巢作鏁者非也)。

懸􃽾(下鄧能反集訓云藤藟也音力鬼反藟謂草之有枝條𦽦莚如葛之屬也𡱁越間謂之藤古今正字從草滕聲
說文𣽨字從舟從􃭬從水􃭬亦聲也􃭬音卷遠反)。

奈苑(上奴大反即天竺波羅奈國也下宛遠反即此國中有鹿野苑綴序文者略去繫言故云奈苑也)。

隩室(上烏告反又禮記云室西南隅謂之隩言其深也韻英隩隈也或作奧)。

之儔(紂流反集訓云儔匹也)。

撰焉(上饌卷反。上聲字也。韻英云撰者修著也。字鏡云撰集也。考聲造也整也。集訓治擇也。文字典說定也。字統具
也。古今正字論其先祖之德也述作也。從手從巽省聲也。說文從二卪作弜音訓與上同漢書從算。算音酸短反。從日作
篹亦古文撰字也。論文與漢書同此古篹字時所不用也。下矣䖍反。假借字也。語之餘聲也。本音偃言反。焉鳥黃色出江
淮烏之類也。故從烏加一與烏字異也會意字今時用或從正從与作焉。效篆書焉字也)。

步驟(愁瘦反說文云馬疾步也形聲字)。

端扆(依豈反尒雅牖戶之間謂之扆郭注云䆫東尸西也亦形聲宇)。

標生遠(必遙反考聲云標舉也書也從木也)。

慧賾(崢責反尒雅賾深也含也從􃫫責聲也高僧名也􃫫音夷)。

玄暮(母蒲反古字也亦高僧名今或作謨謨謀也)。

簫璟(鬼永反假借字也本音影亦近代先儒所出共相傳用冏字韻中無此璟字也)。

􃽿恖(上𤁳南反尒雅覃延也字書云深也考聲長也韻詮及也說文長味也從􃾀音吼從醎省聲也下司恣反考聲
憂也靜思也說文從囟音信從心會意字也)。

** 大莊嚴論第一卷

搆角(譯論人錯用字也正體從手從𣪊作撀音鈎候反考聲也捋取牛羊乳也搆非此義甚乖論旨也)。

忖度(上村損反字書忖亦度也下唐洛反考聲度量也謀也假借字也)。

** 第二卷

讋怖(上占葉反又是誤用字也論言懾怖合從心作懾懾亦怖也恐怖之極也讋雖音同多言讋讋義不相應故言
誤用也)。

須憒(上相俞反俗用從水非也說文正體從立從須作𩓣猶待也須字從彡音衫非水也從水從頁是悔字音灰外
反下迴對反考聲云潰決也韻詮云穴也韻英散也)。

** 第三卷　第四卷(已上無字可音)

** 第五卷

被鉀(音甲鐵衣也)。

** 第六卷

蟒吸(上忙牓反虵王曰蟒山海經云巴虵吞象三年方糞出骨尒雅云蟒王虵郭注云蟒虵之最大者故曰蟒下歆
邑反凡大虵欲吞物先吐毒氣及所吞者然後吸取而吞之)。

吐涎(祥延反俗字也正作㳄說文云口中津也從水從欠雖正體為與次字濫故時不用束晢作唌誼作湵史籕大
篆作𣵿此皆先輩諸儒各隨自意而作字也)。

如撥(煩韈反字從木發聲考聲云縛竹木相比著浮於水曰橃論中作栰俗字也)。

疫癘(上音伇下音例時氣病眾也)。

凹凸(上烏瓜反俗字形相正從穴窊或作窪亦同用也下田揑反亦俗字象形正作垤從土從姪省聲字也書云垤
蟻封垤高起也)。

** 第七卷　第八卷(已上並無字音訓)

** 第九卷

莖擢(上幸耕反下憧學反)。

** 第十卷

對治(上對字說文從丵丵音柴學反從士士音仕從寸下治字音持字書云治理也)。

螽蟴(上音終下音斯韻詮云螽蟖蝗蟲之類也毛詩傳曰螽蟴蜙蜎也俗呼為不蜙蜙音鍾前文已解)。

勍敵(上竸迎反考聲勍多力也廣疋勍勍武皃也說文強也從力京聲下亭嫡反杜注左傳云敵對也方言云秦晉
之間同力者謂之敵廣雅敵軰也說文云仇也從攴從滴省聲也)。

閱眾(上音悅韻英云門中具數謂之閱左傳閱前車馬也說文人具數於門中謂之閱從門從兌聲也下眾字說文
多也從𠂢𠂢音吟從橫目字是眾意會意字也)。

** 第十一卷　第十二卷　第十三卷
(已上三卷無字音訓)

* 大莊嚴經論第一卷玄應撰

懍厲(力甚反下冝作悷力計反埤蒼懍悷悲吟皃也又懍者顏色懼皃也方言懍敬也)。

攘袂(而羊反攘除也下彌蔽反字苑云袂􂘟也衣袖也謂揎衣袖出𦡜為攘袂也)。

閑裕(榆句反裕緩也廣雅裕寬也亦優足也)。

愀然(又作愀同在酒反禮記云孔子愀然變色謂顏色動之皃怒也)。

鵄鵂(尺脂反下許牛反尒雅鵅忌欺郭璞曰今江東呼鵄鵂為鈎鵅音格恠鳥也晝盲夜視關西名訓侯山東名訓
狐也)。

黔毘(渠炎反依字黔黑首也)。

** 第二卷

儲積(直於反說文儲偫也稸也待也偫音直里反)。

棖上(宅庚反案棖猶柱也浮􂞺棖皆作棖說文棖材也)。

地跌(徒結反廣雅跌差也字書跌失蹶也)。

匍匐(步胡反下蒲北反說文匍匐手行也亦顛蹶盡力也)。

親昵(又作暱同女乙反尒雅昵近也又云暱亟也親亦數近也亟音袪記反)。

倚俹(於蟻反倚猶依也下烏訝反字書俹倚也今言俹息俹臥皆是也)。

羂弶(三蒼作𦍃又作罥同古犬反聲類胷以繩係取獸也下渠向反韻集云施罥於道曰弶今田獵家施弶以張鳥
獸其形似弓者也論文作𣚦俗字也)。

自擺(字書作椑同補買反說文兩手制也廣雅擺開也)。

可袪(丘魚反廣雅袪除去也)。

爆火(方孝反又普剝二反聲類爆燌起也郭璞注山海經云爆皮散起也)。

愧踖(子亦反踧踖也亦畏敬也謂恭敬之皃也)。

** 第三卷

剽掠(芳妙反說文剽㓨也廣雅剽剝也蒼頡篇剽截也下聲類作剠同力尚反抄掠也)。

雊呼(故豆反說文雄之鳴雊也廣雅雊鳴呼也)。

掐傷(枯狹反又作㓣口洽反通俗文爪也案曰掐韻集作㓣入也江南今有㓣寶器當作此也)。

惶悸(又作痵同其季反說文氣不定也字林心動曰悸也)。

窳墮(榆乳反懶墮也尒雅窳勞也郭注云勞苦也多窳墮也)。

上眄(莫見反蒼頡云旁視也說文眄邪視也)。

瓌瑋(又作瓌傀二形同古迴反廣雅瓌偉奇玩也傀美也盛也)。

勁勇(居盛反字林勁強也字從力也)。

鼻㨊(初委反通俗文捫摸曰㨊論文作揣初委反又都果反揣量也􃾁揣也􃮯音丁兼反揣非此用也)。

** 第四卷

妖嬳(又作𡝩同於驕反壯少之皃也說文妖巧也下於縛反今江南謂作姿名嬳伊山東名作嬳也)。

逶迤(又作委蟡二形同於為反下又作佗同達何反廣雅委佗窊邪也行可逶曲也窊於瓜反)。

妖𧒣(魚列反灾也說文衣服歌謠草木之恠謂之妖禽獸虫蝗之恠謂之𦾨論文作𦽆庶子也亦古字通用也)。

熠燿(弋入反下弋灼反字林熠燿盛光照也詩傳曰熠燿鮮明也亦螢火也)。

唧唧(子栗反通俗文唧唧鼠聲也亦􃾂猥也論文作叱非也)。

骨陷(廣雅陷坈也陷沒也經文作𩓟非甚也)。

菸瘦(韻集一余反今關西言菸山東言蔫蔫音於言反江南亦言𣨙𣨙又作萎於為反菸邑無色也今取其義論文
作􂎍未詳字出之耳)。

苦酷(古文俈嚳焅三形今作酷同口拮反說文酷急也苦之甚曰酷亦暴虐也白虎通曰酷者極也教令窮極也)。

** 第四卷(無字音訓)

** 第五卷

鄙褻(古文絬媟𣊓􃾃四形同思列反褻鄙陋也褻黷也)。

陰晴(又作腥殅二形同自盈反聲類云雨止也論文作𩄆非體也)。

干􂌮(亡北反􂌮沒猶𤘳觸也說文􂌮突前也今皆作肙也)。

** 第六卷

愧䩙(又作鞙𩉥二形同胡犬反釋名􃾄懸也懸縛物也)。

還襲(古文㦻同辭立反襲重也同也愛也合也反也)。

相磋(旦何反詩云如切如磋傳曰治象曰磋謂治璞之名也)。

礭然(字書作碻同口角反周易夫乾礭然注堅皃也)。

** 第七卷

瘳降(勑流反瘳差也愈也尚書王翌日乃瘳是也)。

譖毀(側禁反譖讒也一云旁入曰譖也廣雅譖毀也)。

** 第八卷

䫌面(普米反說文以䫌傾頭也蒼頡篇䫌不正也經文作俾非體也)。

** 第九卷(無字音訓)

** 第十卷

昞著(又作昺炳苪三形同碧皿反廣雅昺明也著顯也)。

聳翮(古文竦𢥠慫三形今作聳同先勇反聳謂前上也下胡革反尒雅羽本謂之翮鳥羽根也說文羽莖也)。

** 第十一卷

摚觸(丈庚反說文摚柱也又作掁掁觸又嫽敞敞觸亦作敞)。

蛆螫(知列反下式亦反字林蛆螫也說文螫虫行毒也又音呼各反山東行此音也)。

𢪨衝(苦浪反說文抗扞也強也𢖍平也)。

羸瘠(古文𤹠𤶬膌三形同才亦反說文瘠瘦也亦薄也)。

** 第十二卷

滲沒(所蔭反廣雅滲盡也說文滲下灑也字從參)。

蝗虫(胡光胡孟二反阜螽蝗也今人謂蝗子為螽子小曰蝩大曰蝗也論文作蟥非體也蝩之容反也)。

花茸(而容反說文云茸草茸也說文作毦而志反矟上垂毛曰毦也)。

** 第十三卷

中嚏(又作䶍同丁計反蒼頡云嚏噴鼻也詩云願言即嚏箋云汝思我心如是我即嚏今俗文噴嚏云人道我此亦
古遺語也)。

𨓍燎(力燒反周禮供墳燭𨓍燎鄭玄曰墳大也樹於門外曰大燭門內曰燎天子百公五十侯伯子三十也論文作
𤊟錠二形下作鐐並非也)。

香匳(又作籢𣜰二形同力占反韻集云匳斂也收斂物也三蒼盛鏡器名也今粉匳棊匳皆是也)。

鑱㓨(仕衫反下千亦反說文鑱銳也今江南猶言鑱刾也論文作攙非體也)。

** 第十四卷

鼻衂(女六反說文鼻出血也今呼鼻血為衂鼻也)。

** 第十五卷

諠譁(虛元反下呼瓜反三蒼讙言語䛬䛬也譁言語譊譊也䛬者徒刀反)。

* 順中論上卷慧琳撰

戲弄(上羲義反毛詩傳云戲逸豫也尒雅謔也郭注云啁戲也廣雅戲耶也史記天子無戲言說文三軍之偏也兵
也從戈䖒聲䖒音希䖒字說文從虍從豆論文從丘非也下祿棟反杜注左傳云弄戲也說文玩也從玉從廾廾音拱今
論文加手作弄非也)。

遞互(上提禮反考聲云遞代也又云迭也古文作递今論文作遆或作遰並非也說文從辵虒聲也辵音丑略反虒
音天伊反又音斯下胡故反顧野王云互謂更遞也說文在竹部玉篇在牙部或從竹作䇘可以收繩者也今省竹作互
象形中象人手所推握也論文作㸦俗用字也)。

* 攝大乘論序(無著菩薩造真諦三藏譯)慧琳音

圖牒(上杜胡反孔注尚書云河圖八卦是也五子之歌云怨豈在明不見是圖也鄭注周禮云圖者考績之言也世
本云史皇作圖宋忠注云謂畫地形物象令來者之可觀也說文云圖畫計難也從口從一回回難意也下恬叶反漢書
云披圖案牒蘇林云謂譜第也古者聯簡記事以為牃左傳云受牒而退是也說文云牒札也從片枼聲枼音閻叶反)。

安叡(營惠反義已具釋寶星經中)。

騁壯恖(上頳領反頳音逞貞反韓詩傳云騁施也杜注左傳云騁𡗱馳也廣雅奔也說文直驅也從馬甹聲
甹音匹丁反中莊狀反廣疋云壯健也說文云大也從爿士聲爿音匠良反)。

分鑣(𡊮驕反毛詩輶軒鑾鑣說文云鑣馬銜也從金麃聲麃音鮑交反)。

比𠂢(烹賣反廣雅云派水分流也說文云𠂢水之衺流別也從反永今論本從水作派是安邑谷名非分流之派也)。

負橐(湯各反毛詩傳云大曰囊小曰橐蒼頡云囊之無底曰橐說文云囊也從㯻省石聲橐昆本反)。

綜涉(上宗弄反義已具釋金光明最勝王經中訖也)。

鑽仰(上纂欒反論語云鑽之彌堅也漢書云商􃚎挾三術以鑽孝公又云鑽猶鎸𨦣也亦治擇之名也說文云鑽所
以穿也從金贊聲也)。

遊𨀗(𧧳化反杜注云𨀗過其上也頋野王云𨀗謂舉足也說文云跨渡也從足𡗢聲𡗢音𧧳也)。

咫尺(上之尒反杜注左傅云八寸曰咫說文云中形婦人手長八寸謂之咫周尺也從尺只聲下嗤隻反說文云十
寸也人之手十分動脉為寸口十寸為尺肉所以指尺䂓矩事也周制寸尺咫尋常仞諸度量皆以人之禮為法也從
尺從乙乙所識也)。

方屆(皆賣反鄭箋毛詩云屆舍也孔注尚書云屆至也說文云極也從尸由聲)。

溷殽(上魂穩反廣雅云溷濁也鄭注孔記云辱也說文云亂也從水圂聲論本作混音袞說文云水豊流皃非溷濁
字也圂音魂困反下效交反賈逵國語注云殽雜也廣雅云乱也說文云殽相錯也從殳肴聲殳音殊肴音㕛經本從水
作淆者俗字也)。

閩越(上敏彬反周禮掌方氏掌七閩之人民鄭玄閩之別也七者周所服國數也山海經云閩在海中郭璞云閩越
即西甌今􃵊安也說文云東南曰虵種也從虫門聲虫音毀)。

忼慨(上康浪反王逸注楚辭之謂中情恚恨心切剝也說文云忼慨也從心亢聲論本從康作慷俗字久行於代
也亢音同下開代反頋野王云志憤肚也歎息也說文云忼慨壯士不得志也從心既聲)。

番禺(上判瞞反下遇俱反漢書云番禺南海郡縣名也說文番字從釆田象形也禺字從田禸聲釆音辨田音甫勿
反禸音柔九反)。

歐陽頠(上區侯反下危毀反人姓名也廣雅云頠靜也說文云頠頭閑集也從湏危聲頁音纈)。

滌沈蔽(上庭的反。孔注尚書滌除也。鄭注周禮云滌濯溉也。毛詩傳云滌掃除之也。何休注公羊云謂取其
潔淨也。說文滌洒也。從水條聲中朕林反。尒雅云沉止也。頋野王云沉猶淪翳也。說文云沈一曰濁𪐨昏也從水冘聲𪐨
音丁感反冘音淫。下必計反。杜注左傳云蔽障也。論語云好仁不好學其蔽也愚。頋野王云蔽暗不明也。說文蔽艸小兒
從廾敝聲)。

睽違(闋圭反周易云睽乖也說文云睽目不相聽從也從目癸聲也)。

恇然(上曲王反鄭注禮記云恇恐也說文云恇怯也從心從匡聲也)。

歐陽紇(痕沒反人名也即陽公頠之世子也說文云紇絲下也春秋傳有臧孫紇也從系乞聲)。

該閱(上改哀反賈逵注國語云該備也方言云該咸也廣雅云該評也包也說文從言亥聲若兼備之該從日作晐
下緣雪反考聲云閱數也察也蒐也簡功業也說文云閱具數於門中也從門兌聲)。

恊洽(上嫌葉反下咸夾反尒雅云歲次名也歲在未曰協洽)。

峻歭(上荀俊反孔注尚書云峻高大也鄭玄注毛詩云峻長也字書云險峭也說文云峻高也從陖作峻陖音同下
除理反說文歭躇也頋野王云謂止不前也從止寺聲)。

紕紊(上匹毗反禮記云一物紕繆則民莫保其死也鄭云紕猶錯也說文從系比聲下文憤反孔注尚書云紊亂也
說文云商書曰有條而不紊也從文糸聲)。

泛芥舟(上芳劒反中皆邁反漢書云取青紫如俯地拾芬也莊子云覆柸水於坳塘之上則芥謂之舟也今
論序引用者言法源深廣妙不可測也已智膚淺修涉難周如剖一葉之芥為舟取濟大壑信其難也字書云菜也從草
介聲)。

巨壑(何各反山海經云東海之外有大壑頋野王云謂谿谷也郭注尒雅云謂坈塹也說文云壑溝也從叡土聲叡
音同也)。

駘足(上代來反􃆵野王云駘駑也楚辭云却騏驥而不乘榮駑駘以取路也說文從馬台聲也)。

聚􃾅(上從庾反杜注左傳云聚眾也何注公羊云𣫍也字書云積集也說文云聚會也從􃾆取聲𠂢音吟下焦躍
反字書云爝炬火也說文云從火爵聲論本云爝俗字炬亦從廾作苣云束葦燒之也)。

** 攝大乘論卷上(無字可音訓)

** 論卷中慧琳

闇中􃶹(特登反埤蒼云藤苰胡麻也廣雅藤藟也頋野王云案今捴呼草𦽦莚如葛之藟者為藤也文字典
說云從艸滕聲)。

** 論卷下

以楔出楔(並先節反字書云楔開物具也鄭注儀禮云楔齒用角􃾇也說文云楔攕也從木𢍆聲攕音子
廉反亦楔也)。
一切經音義卷第四十九


一切經音義卷第五十

翻經沙門慧琳撰

  
  * 
攝大乘論二卷　慧琳
攝大乘論本三卷　慧琳
攝大乘論釋十五卷(真諦)　玄應
攝大乘釋論十卷(笈多)　慧琳
攝大乘論釋十卷(玄奘世親)　慧琳
攝大乘論釋十卷(玄奘無性)　慧琳
佛性論四卷　慧琳
決定藏論三卷　慧琳
方便心論一卷　慧琳
中邊分別論二卷　無
辯中邊論三卷　慧琳
究竟一乘寶性論四卷　玄應
辯中邊論頌一卷
業成就論一卷　慧琳
大乘成業論一卷　玄應
右十五論七十卷同此卷音。

* 攝大乘論上卷(阿僧佉造後魏扇多譯)慧琳音

􃾈轅(上禮蹄反玉篇云牛耕䥫也漢書云募從貧人假與􃾉牛種予也說文耕也從牛約古文利子聲也􃾊字從
黍從刀古文刀字下音𡊮鄭注禮記云輈張溜反轅也方言楚衛之間謂轅日輈說文轅輈也從車𡊮聲也􃾉准車轅
義可知也楚語也)。

條帚(下周酉反世本云少康初作箕帚宋中云少康夏后祖之子帚掃糞也少康即杜康也葬長垣案帚所以掃除
糞穢也說文云從又持巾掃冂內也會意字也論文從竹作帚俗用非也冂音癸營反)。

** 下卷

(卷未有十六行偈頌歸命句書寫人錯書為歸念從第二行下直至第八行下並錯書為歸念甚無義理極乖論意諸經
藏中多有此錯本請改為歸命除此一錯外此卷更無難字可音訓也)。

* 攝大乘論本卷上(無著菩薩造玄奘譯)慧琳音

簸箕(上波箇反毛詩傳曰簸糠也說文揚米去糠者也從箕從皮下幾宜反世本少康作箕帚也鄭注尒雅言盛米
寫斛中者也說文從竹其聲)。

麁歰(上蒼呼反鄭注周禮云麤猶疏也顧野王云不善也說文比其大小辨其鹿細古作麤從三鹿今省作麤下所
立反王逸注楚辭云難也說文不滑也從四止二倒二正)。

** 卷中

伏􃾋(側界反毛詩傳曰瘵病也說文亦病也從􃾌女厄反祭聲)。

妙飾(尸食反廣雅云飾著也鄭注禮記云飾情之章表也說文飾刷也從巾飤音似聲)。

􃸡物(虐鞅反方言卬為也廣雅􃸡持也亦向也說文望也欲有所及從匕從卪音節匕音比也)。

** 卷下

無閡(下五代反晉灼日外閇日閡廣雅云礎亦閡也說文亦外閑也從門亥聲)。

* 攝大乘論第一卷(天親釋論真諦譯)玄應撰

通敏(眉殞反通洞也敏達也廣雅通明徹也敏捷疾也)。

披閱(餘說反簡閱也小尒雅閱具也具數於門中日閱也)。

成㲉(又作殼同口角反吳會間音哭􃘣不堅皮也凡物皮皆曰殼尚在􃘣中謂之㲉出㲉以後名之𪅏𪅏音寇尒疋
生哺鷇郭璞日謂須母飤音似也)。

𤡜惡(於焰反猒足也㤥也下於路反廣雅惡憎也懀也懀音一外反㤥音何岱反)。

彼勿(無弗反詩云勿仕行救注云勿無也)。

屬耳(之欲反國語恐國人屬耳目於我􃾍昭曰屬注也漢書音義曰屬近也詩云無易由言耳屬于垣是也)。

** 第二卷

𦙁柯(又作􃙷同竹尸反)。

鞞世(陛奚反)。

沉麝(神夜反形如小麋臍有香也)。

彎弓(於閞反小尒疋控彎𢯂引也)。

** 第三卷

所詮(且全反通俗文釋言曰詮說文詮具也淮南子云詮言者所以譬類人事與相解喻也)。

** 第四(先並不音)

** 第五卷

彌彰(又作暲同諸楊反廣雅彰著也明也)。

乍起(仕嫁反廣雅乍蹔也蒼頡篇乍兩辝也)。

** 第六卷

預立(古文預忬二形今作預同余據反先辦也預猶備也逆為之具故曰預也)。

輕蔑(字體作懱同莫結反說文蔑輕偒也)。

** 第七第八(先並不音)

** 第九卷

室家(書逸反禮記三十壯有室鄭玄曰有室妻也故妻稱室案室戶內房中也論語由也升堂未入於室也家居也)。

後登(都恒反登升也進也亦成也)。

善枙(又作軛同於革反謂轅端𡑅牛領者曰軛軛槅也)。

沮壞(才與反蒼頡篇沮漸敗壞也論文多作爼音側所反貯醢器也又置肉机也爼非此義也)。

諧遂(胡皆反諧和也說文諧合也遂成也就也亦從也)。

** 第十卷

練摩(古文鍊練潄三形今作涷同力見反說文鍊治金也下古文劘攠二形同莫羅反易云堅柔相摩注云相切摩
也尒疋石謂之磨郭璞曰玉石被摩猶人自修飾也論文作磨磑也)。

藤譬(達曾反廣雅藤藟也今呼草𦽦延如葛藟者為藤也)。

** 第十一卷

以楔(又作榍同先結反說文楔櫼也今江南言櫼􃾎通語也櫼子僉反)。

拙訥(古文吶同奴骨反訥遲鈍也說文難也)。

扣擊(去後反扣亦擊也廣雅扣持也)。

** 第十二第十三(先並不音)

** 第十四卷

蓄聚(又作稸同耻六反蓄積也廣雅蓄聚也)。

瘵其(側界反尒雅瘵病也三蒼云今江東呼病皆曰瘵東齊曰寞)。

** 第十五卷

所鎮(知陣反說文鎮􂓢也亦安也)。

乘除(實升反乘計也亦升也除去者也)。

調鼎(都挺反如湯時伊尹也說文鼎者三足兩耳和五味之寶器也案鼎者器也所以烹餁飲食也)。

* 攝大乘論釋(世親造釋論笈多三藏譯)
第一卷慧琳音

祕密(上悲記反毛詩箋云祕神也廣雅云祕猶牢也字書云一曰密也說文亦神也從示必聲也經從禾作秘誤也)。

** 第二卷

鍜師(端乱反蒼頡篇鍜椎也孔注尚書云鍜鍊也集訓云鍜打䥫也說文小冶也從金叚聲也)。

如鞞世(中薜迷反唐云外道名也梵語也)。

沉麝(石夜反山海經翠山多麝郭注云似麂鹿􃾏中有香也說文從鹿射聲也)。

彎弓(於開反蒼頡篇彎引也說文持弓關矢也從弓䜌聲也䜌音劣專反)。

** 第三卷(無字音訓)

** 第四卷

串習(上關患反說文串猶習也或從心作慣亦從辵作遦並同用也)。

** 第五卷

汝撥(半末反毛詩傳曰撥治也何注公羊云撥猶理鄭注禮記撥揚皃也說文從手發聲也)。

永擯(卑牝反司馬彪注擯棄也史記云相與排檳之是也說文從手賓聲也經從人作儐誤也)。

** 第六卷

中藤(鄧稜反埤蒼藤苰胡麻也古今正字草𦽦莚如葛藟者為藤也從艸滕聲艸音草也)。

為複(方復反蒼頡篇複厚也顧野王複除謂不伇也說文複亦重也從衣复聲复音同上)。

** 第七卷

善扼(鸎革反廣雅扼持也取也鄭注禮記云盈手曰扼說文從手厄聲也厄音同上)。

** 第八卷

焚滅(上扶雲反孔注尚書云焚燒也杜注左傳云焚亦斃也說文燒田也從火從林)。

** 第九卷

製立(之世反杜注左傳云製裁也蒼頡篇製正也說文以裁製為制從衣制聲)。

** 第十卷(無可音訓)

* 攝大乘論釋(世親造釋論玄奘譯)慧琳音

** 第一卷

是禎(音貞蒼頡篇禎善也說文禎祥也從示貞聲也)。

** 第二卷

脊梁(上精背反顧野王脊背膂也毛詩傳曰脊理也文字典說從肉上象􃻵􃟩之形也)。

** 第三卷

緾貪(上徹連反考聲緾遶也說文緾約也從糸厘聲也論從厂作𠪩非也)。

** 第四卷

翳眩(上一計反字書翳蔽薆也郭注方言翳謂奄覆也廣雅障也說文從羽殹聲下玄絹反蒼頡篇眩視之不明也
惑也說文從目玄聲殹音烏計反)。

捺洛迦(上難怚反梵語也唐云地獄名也)。

** 第五卷

堅鞕(額𢆎反字書鞭牢也文字典說鞭堅也從革更聲亦作硬也)。

** 第六卷

煖順(上奴管反說文煖溫也從火爰聲論作此𤏙字俗也)。

榛梗(上鋤侁反許注淮南子曰木榛廣雅木叢生亦曰榛說文從木秦聲下革杏反方言自關而東草木刺人者為
梗賈注國語梗害也王逸注曰梗強也說文從木更聲)。

** 第七卷

灰燼(訶信反杜注左傳燼火餘之木也方言燼餘也說文從火盡聲也)。

熏習(上訓雲反集訓熏煙上也說文火氣也從火或作燻焄又作𡼡)。

** 第八卷

掘生地(群䫻反廣雅掘穿也顧野王曰掘謂以插發地說文掘搰也從手屈聲也搰音塊沒反)。

欻然(勳欝反賈誼注西都賦云欻忽也說文從炎從欠)。

頑鈍(上五班反考聲頑愚也廣雅亦鈍也左傳云心不則德義之經為頑說文㨡頑也從頁元聲也頁音頡)。

** 第九卷

匱乏(逵位反考聲匱窮也少也鄭注禮記匱乏也文字典說從匚貴聲匚音方)。

** 第十卷(無字音訓)

* 攝大乘論第一卷(無性菩薩釋玄奘譯)玄應音

幖幟(􂘟遙反下􂗙志反舊音識與知識同幖幟也所以相別也通俗文徽音麾號曰幖私記曰幟謂以絳帛等書著
背上曰徽廣雅幖幟幡也墨子云長文五廣半幅曰幟也)。

業具(軍八轉聲中業聲為第二具聲為第三也夫言論之道能有立破義同軍故立軍名第二轉聲詮所作業第三
轉聲詮能作具軍詮業具名業具軍八轉聲者一體二業三具四為五從六属七依八呼此如聲明具釋七轉常用呼聲
用稀也)。

能詮(七泉反詮謂顯了義文詮具也案具說事理曰詮淮南子云詮言者謂譬人事相解喻也)。

天魔梵(梵言魔羅此譯云障能為修道作障礙也亦名煞者論中釋斷慧命故名為魔常行放逸而自害身
故名魔魔是位處即第六天主也名曰波旬此名惡愛即釋迦牟尼佛出世時魔王名也諸佛出世魔各不同如迦葉佛
時魔名頭師此云惡瞋等者也)。

能闡(昌善反廣雅闡開發也闡明也)。

覺寤(上音教覺亦寤也蒼頡篇覺而有言曰寤眠後覺寤也)。

首楞伽摩(梵語此云健行定亦云健相舊云首楞嚴也)。

魯茶(梵語宅加反字緣也能顯所作義有魯茶處必是所義非一切有立多置名也)。

經部(佛去世後四百年中從說一切有分出此部唯立一藏言唯有一經藏也所以作此名者云經是根本律及
阿毗曇還解經義既不出經外故唯立一經藏也)。

釆畫(七在反下胡卦反五色所成曰釆圖其形像曰畫也)。

罣礙(字略作罫同胡卦反網礙也)。

吠世師(梵語扶癈反亦云衛世師皆訛也此云勝異過餘論故名勝能破餘論壞故名異其論六句為宗或
言六諦)。

師資(師徒也資用也又取也善人不善人之師不善人善人之資亦如資財者也)。

伽他(梵語此方常頌或云攝言諸聖人所作莫問重頌字之多少四句為頌者皆名伽他案西國數經之法皆以
三十二字為一伽他或言伽陁訛也舊言偈者亦伽他之訛也)。

那落迦(梵語也亦言那羅柯亦云泥羅夜舊言泥羅耶斯梵言楚夏耳此譯有四義一不可樂二不可救濟
三闇冥四地獄經中言地獄者一義也所以仍置本名或言非行謂非法行處也)。

阿笈摩(梵語其業反亦言阿伽摩此名教法或言傳謂展轉傳來以法相教授也舊言阿含訛略也)。

市廛(直連反梵言阿縛遮羅此云市廛禮記市廛不征鄭玄云廛謂市物􃩽舍也今市中肆是也舊云欲行非也案
梵本僧塞迦羅此云行名不當本故立為廛也)。

有癎(核間反聲類云小兒癲病也)。

** 第二卷

化地部(梵語也第三百年中從一切有部出梵言磨􃾐奢婆迦亦名彌喜捨婆柯此云化地亦云教地或言
正地人名也但此羅漢在俗為王國主化土境故名化地今入佛法如地又匡化之故以名也舊名彌沙塞者訛也)。

樹增(時注反廣雅云樹殖建立也凡置立皆曰樹樹亦種也)。

照曯(之欲反矚亦明也)。

貫徹(古玩反貫達也徹通也蒼頡篇貫穿也以繩穿物曰貫)。

羂索(又作罥同古泫反聲類𦚋系取也以繩取獸曰𦚋也)。

未甞(視羊反未甞未曾也廣雅甞暫也試也)。

􃾑爾(䟽律反尒疋亂循自也謂先以已意而言也論語子路率尒而對何晏曰先三人而對是也)。

巨勝(其􂖗反巨大也本草云胡麻粒大黑者為巨勝)。

眾纈(賢結反案纈以絲縛繒染之解絲成文曰纈今謂西國有淡歰汁點之成纈如此方蠟點纈也)。

訖埵緣(梵語也都果反此云已竟義如言澡浴已飯食度山已度河也)。

和糅(古文鈕􃾒二形同女救反廣雅糅雜也今謂異色物相集曰糅)。

彎弓(烏還反開弓也小尒疋彎控引挽也)。

華鬘(梵言摩羅此譯云鬘音蠻案西國結鬘師多用蘇摩那花行列結之無問貴賤皆此莊嚴以為飾好也)。

稊稗(徒梨反下蒲懈反稊似稗布地穢草也稗草之似穀者也)。

末那(摩鉢反此云意)。

是渾(胡昆胡袞二反渾濁也說文渾亂也)。

是鮮(私延反廣雅鮮好也善也)。

** 第三卷

焚燒(扶雲反焚亦燒也字從火燒林意也)。

𠍴犯(又作愆諐二形同去連反說文諐過也亦失也罪也犯侵也)。

囹圄(力丁反下魚􂖗反獄名也周禮三王始有獄廣雅云夏曰夏臺殷曰羑里周曰囹圄皆獄別名也釋名云囹領
也圄禦也領錄囚徒禁禦之也)。

穢磧(且歷反積石曰磧廣雅磧瀨也)。

** 第四卷

瞖眩(於計反韻集云目障病也下玄絹反字林眩亂也)。

夢覺(居効反覺寤也)。

憺怕(徒濫反下普白反廣雅憺怕寂漠也亦恬靜也言寂寥無人也)。

身寐(民庇反寐謂眠熟也國語云公寢而不寐也寢臥也)。

𢤱戾(祿公祿孔二反謂佷戾剛強也)。

湍洄(土桓反下音迴激水為湍水轉為洄激急也說文湍疾瀨也淺水流沙上也)。

刀仗(直亮反人所執持為仗仗亦弓矟杵棒之摠名者也)。

倡豔(齒揚反下又作艷同余膽反倡樂也艷美也美色為艷也)。

者者(諸野反說文者制事之辝也亦明于句出也􃱕本釋之故重言者也)。

如如(歷法非一故曰如如下如是如是者指􃮓也)。

尋伺(𦙃吏反梵言毗恒迦此云尋毗遮羅此云伺尋謂尋求伺謂伺察或思或慧於境推求麤位名尋即此二種於
境審察細位名伺故言尋伺舊名覺觀者案梵本菩提各覺毗鉢舍那名觀譯人不尋本語致斯乖失也)。

蟠曲(蒲寒反廣雅蟠曲也亦迴也委也)。

𦳃子洲(又作𦳃同以遮反師子國南浮海數千里洲人卑小長三尺人身鳥喙唯食𦳃子既無穀稼所以不
識於牛也)。

迦比羅(梵語也此云赤色謂赤色仙人也造僧佉論說二十五諦義者也)。

騷揭多(梵語渠謁反是修伽陁弟子名也修伽陁者即佛十号中善逝是也)。

擾動(而沼反說文擾煩也廣雅擾亂也)。

** 第五卷

尼揵茶書(梵語此云集異名也如一物有多名等也)。

御眾(魚據反駕御也廣雅御使也驅之內善也謂捐麾使馬也)。

不逮(徒戴反尒雅逮及也)。

劬勞(窶俱反韓詩劬數也毛詩傳曰劬勞病也數音所角反也)。

阿練若(梵語阿此云無練若有兩義一曰聲謂無人聲及無鼓譟等聲二曰斫謂無斫伐等諠吏雖言去聚
落一俱盧舍為阿練若處亦須離斫伐處也譟音桑到反)。

俱盧舍(梵語謂大牛音也其音聞於五里舊云一俱盧舍此云五里也)。

** 第六卷

羅怙羅(梵語亦云羅吼羅舊言羅睺羅此云障月以羅怙羅阿脩羅以手障月時生因以為名七年在母胎
中一由往業二由現在故也)。

誅國(追于反罰罪也廣雅誅煞也說文誅討也亦責也)。

那庾多(梵語翼主反舊言那由他此數當千億也)。

蠲除(古玄反方言南楚疾愈曰蠲蠲亦除也)。

榛梗(仕巾反下伽杏反廣雅木叢生曰榛字林山榆一名梗有㓨可以為蕪荑者也梗強也)。

阿揭陀藥(梵語亦言阿竭陁或云阿伽陁梵言訛轉也此言丸藥也)。

怯憚(又作㹤同袪業反怯多畏也下徙旦反憚驚難也)。

** 第七卷

潰散(古文殨同胡對反蒼頡篇潰旁決也說文潰漏者也)。

怨讎(視由反三蒼怨偶曰讎讎對也尒雅讎匹也)。

嗢柁南(烏骨反中徒我反下音男梵語也此云攝散亦言攝施又言集摠散舊言鬱陁那訛也)。

遊玩(五喚反字林玩弄也廣雅玩好也)。

瞿沙經(瞿沙此云妙音人名也從人名經也)。

** 第八卷

聰敏(眉殞反聰聽微也先知也敏明達也捷疾也)。

** 第九卷

即士釋(亦言依士士謂主也立名從主故言依士如言眼識等也)。

持業釋(業謂用也立名所召別義稱業於一體上具立二名即明其體能持二業如言眼即是界等者也)。

屬耳(之欲反國語恐國人屬耳目於我韋昭曰屬注也漢書音義曰屬近也詩云耳屬于垣是也)。

保任(補道反說文保當也任保也言可保信也)。

母邑(梵語摩怚理此云母伽羅摩此云村今以邑代村故云母邑謂母人之流類故以名焉也)。

那伽(梵語有三義一云龍二云􃪃三云不來孔寉經名佛為那伽由佛不更來生死故者也)。

掊剌拏(梵語補厚反下羅割反外道六師中一人名也舊言富蘭那迦葉是姓富蘭那是字即執空見外道
也)。

** 第十卷

愚戇(卓絳反三蒼愚無所知也亦釯也廣雅戇頑嚚也說文愚癡也戇亦愚也)。

頑嚚(五還反下魚巾反廣雅頑嚚愚也頑鈍也蒼頡篇嚚惡也左傳心不測德義之經曰頑口不道忠信之言曰
嚚是也)。

毘盧宅迦王(梵語也舊言毘琉璃王一也)。

瑠璃(吠璃瑠也亦云毗瑠璃叉言毗頭梨從山為名謂遠山寶遠山即須彌山也此寶青色一切寶皆不可壞亦非
煙焰所能鎔鑄唯鬼神有通力者能破之為物或云是金翅鳥卵㲉鬼神破之此寶以賣與人間也)。

牟娑洛寶(梵語也亦名摩娑羅是紺色寶也)。

遏濕摩揭(梵語也亦名阿輸摩竭婆是赤色寶也)。

帝釋青(梵言因陀羅尼目多是帝釋寶亦作青色以其㝡勝故稱帝釋青或解言帝釋所居處波利質多羅
樹下地是此寶故名帝釋青目多此云珠以此寶為珠也)。

大青(梵言摩訶泥羅此云大青亦是帝釋所用寶也)。

羯雞怚諾迦寶(梵語餘第七云盧㕧眩柯目多㕧音許伊反)。

拯拔(上蒸字上聲字也說文拯上舉也謂救助也)。

阿僧伽(梵言呵此言著短聲呼之長聲呼之即云眾舊云僧佉訛也)。

* 佛性論第一卷玄應

臍胷(上寂𠔃反考聲云膍臍也說文從肉齊聲也或作䐡下勖恭反考聲云胷膺也說文同亦作匈字下從肉上從
凶也)。

手捊(蒲溝反毛詩傳云捊聚也說文引取也從手孚聲也)。

溉灌(上基利反下官換反莊子云水潦之溉於田也考聲云清也顧野王云灌猶沃澍也說文云從水既聲也灌字
從水雚聲也雚音桓也)。

** 第二卷

泥滓(下緇史反郭注尒雅云澱滓也說文滓亦澱也從水宰聲也)。

澄渟(定經反埤蒼云水所止也字書云水滯也廣雅亦渟止也說文從水亭聲也)。

濡滑(上汝娛反毛詩傳云𣽈漬也又潤澤也說文從水需聲需音須)。

䨥觀(呼郭反字書􃾓䨥大雨皃也古今典說亦􃾓䨥也從雨隻聲也􃾓音伇)。

蜘蛛(上猪奇反下猪俱反說文亦作此鼅鼄字亦蝥也經作此蜘􃾔通用字也)。

轂輞(上公木反考工記云轂者為利轉也說文輻之所湊也從車􃾕聲也下武昉反王注楚辝􃾖枝輪木也說文從
車𠕀聲也)。

輻軸(上甫木反顧野王奏轂張輞者也說文從車畐聲下沖六反儀禮軸狀如轉轔刻兩頭為軹輁狀如長木穿桯
前後著金而閞軸焉說文從車由聲)。

** 第三卷

詮詺(名併反顧野王為作名曰名去聲經從言作詺字書並無也)。

湛然(宅陷反方言湛安也蒼頡篇水不流皃也說文從水甚聲者也)。

靖約(上字井反孔注尚書云靖安也毛詩傳云靖亦善也說文安也從立青聲下央脚反)。

縹色(疋遶反王注楚辝云衣服耀青葱也說文帛青白色也從糸票聲也糸音覔票音必遙反)。

短促(端煖反蒼頡篇短促也說文有所長短以矢為正不長也從矢豆聲也經從豆從寸作􂚩非也)。

** 第四卷

破塘(徒當反埤蒼云長沙郡謂隄曰䧜作䧜說文從阜唐聲也)。

鑄金(朱樹反顧野王謂煬銅為器也說文銷金也從金壽聲)。

相揩(口皆反廣雅揩摩也說文從手皆聲)。

* 決定藏論三卷慧琳撰音

** 上卷

青淤(下於句反考聲淤水中凝泥也顧野王云今水中泥草為淤也說文澱滓也從水於聲也)。

猗證(上懿冝反毛詩傳云猗歎辝也考聲美也加也取也說文從犬奇聲與從人作依亦通用)。

** 中卷

睎望(上欣衣反㽵子云晞意道言謂之諂也說文睎望也論從心作憘俗字論之義也)。

驅逐(上曲俱反顧野王云驅遣逐也廣雅奔也蒼頡篇隨後日驅亦驟也說文馳也從馬區聲也)。

狂痟(下小焦反鄭注周禮痟酸削首疾也埤蒼云痟亦渴也病也說文從疒肖聲疒音女厄反肖音消弔反)。

** 下卷

鮭􃾗(上夏皆反山海經敦薥之水多赤鮭􃚛志亦以為膎脼之膎也陸􃾘上䟽絡給其鮭糧是也古今正字從
魚圭聲下穌高反山海經鳥鼠同穴山多􃾗魚如鱣魚動則其有大兵古今正字云從魚𤼭聲也蚤音早)。

搏食(上叚欒反愽雅搏手握物使相著也說文從手專聲也)。

𣔳色(上湯洛反郭注尒雅𣔳今江東斫物曰𣔳也今或以為戒守所擊為𣟄也音託考聲解木也謂理直也古今正
字判也從木㡿音尺聲也論從手作此折誤也)。

燥故(上桑竈反說文燥乾也從火喿聲喿音噪也)。

* 方便心論一卷慧琳撰音

稊稗(上弟泥反集訓云稊子草名也似稗而細小也一名英也說文作第借用也下棑賣反杜注左傳粃稗草之似
穀者也說文禾之別名也從禾􂹲聲也)。

摠諦(上宗孔反顧野王云捴將領也合也結也束也考聲云都也古今正字或為総也從手怱聲下丁弟反方言諦
審也說文從言帝聲也)。

沙礫(零的反說文小石也從石樂聲也)。

鑽燧(上祖官反顧野王云鑽猶鐫也鑿也說文穿也從金贊聲也下隨悴反杜注左傳云取火具也說文從火遂聲
經從手作攢非也)。

見杌(下五骨反韻略樹無枝也說文木無頭也從木兀聲也)。

𧢻故(上衝燭反廣雅𧢻𣔻也說文𢫔也從角從牛也或作此觸也)。

渧數(上沍弟反考聲云水滴也通俗文隸渧亦零滴也從水從帝)。

* 中邊分別論(無字可音)

* 辯中邊論三卷慧琳音

** 上卷

如鎌(下歛占反太公六韜大鎌柄長七尺方言刈𠛎自關而西謂之鎌蒼頡篇云大鐉也考聲釵物者也亦作鎌也
說文從金兼聲也)。

** 中卷

鎣飾(上縈逈反廣雅瑩摩也謂摩拭珠王使發光明也說文從金熒省聲也或從玉作瑩俗字也)。

** 下卷(無字音訓)

* 究竟一乘寶性論玄應撰

歔欷(喜居反下虛既反字林涕泣也蒼頡篇泣之餘聲也亦悲也)。

彯畫(上疋妙反彯猶輕淺也)。

* 辯中邊論頌一卷(無字音訓)

* 業成就論慧琳撰

鄴隍(上嚴劫反漢書魏郡有鄴縣故大河在東也說文從邑業聲下見光反說文城壕有水曰池無木曰隍也從阜
皇聲)。

知𡱈(下節玉反尒雅𡱈分部也詩云曲也廣雅云近也說文促也從口在尸下復句之一曰愽𡱈所以行棊象形字
也)。

癤子(上牋切反廣雅癤㿈也埤蒼痤也考聲小腫也或作𤻛古今正字從􃾌節聲也􃾌音女厄反)。

稻稈(下千旱反考聲云稈禾黍莖也杜注左傳云槀也廣雅云稻穰也從禾旱聲旱音翰也)。

* 大乘成業論玄應撰

食米(齊宗舊云食屑此外道修行苦行合手大指及第二指以物縛之往至人家舂穀簸米處以彼縛指拾取米屑
聚置掌中隨得多少去以為食若全粒者即不取之恐多所取縛兩指耳亦名鷄鳩言外道拾米如鷄鳩行也)。

凸出(蒼頡篇作𥥌徒結反字苑凸起也𥥌𥥌也)。

坳凹(蒼頡篇作䆟烏狹反䆟􃾙下也字苑凹陷也)。

紫礦(古猛反波羅奢樹汁也其色甚赤用染皮㲲等也)。

拘椽花(俱禹反下以專反廣志云似橘大如飯𥰠可以浣濯漚葛紵也今出番禺以南縷切蜜漬為粽也)。

瓤生(如良反即瓜瓠中瓤瓣也)。

俱瑟祉羅經(梵語勑里反舊言俱絺羅譯云膝也言膝骨大也此即舍利弗舅長瓜梵志是也)。

釋軌輪(梵語居美反軌法也世親菩薩作釋經軌泆佛栗氏子此西國地名此人因地為名也)。
一切經音義卷第五十


一切經音義卷第五十一

翻經沙門慧琳撰

  
  * 
音因明正理門論本一卷　慧琳
因明入正理論一卷　慧琳
唯識論一卷　慧琳
顯識論一卷　慧琳
轉識論一卷　慧琳
唯識二十論一卷　慧琳
唯識三十論一卷　慧琳
成唯識寶生論五卷　慧琳
唯識論一卷　慧琳
成唯識論十卷　慧琳
大丈夫論二卷　慧琳
入大乘論二卷　慧琳
大乘掌珍論二卷　玄應
緣生論一卷　無
大乘緣生論一卷　玄應
無相思塵論一卷　無
大乘五蘊論一卷　玄應
大乘廣五蘊論一卷　慧琳
寶行王正論一卷　無
大乘起信論一卷　慧琳
大乘起信論二卷　慧琳
發菩提心論二卷　玄應
三無性論二卷　無
如實論一卷　無
迴諍論一卷　慧琳
壹輸盧迦論一卷　慧琳
十二因緣論一卷　慧琳
觀所緣論一卷　慧琳
解捲論一卷　慧琳
掌中論一卷　慧琳
止觀門論頌一卷　慧琳
取因假設論一卷　慧琳
觀總相論頌一卷　無
大乘百法論一卷　慧琳
百字論一卷　慧琳
手杖論一卷　慧琳
大乘法界無差別論一卷　慧琳
六門教授習定論一卷　慧琳
破外道小乘四宗論一卷　慧琳
破外道小乘涅盤論一卷　慧琳
觀所緣論釋一卷　慧琳
右四十一論六十卷同此卷音。

* 因明正理門論本慧琳音

鵂鶹(上朽尤反下音留文字典說云鵂鶹怪鳥也案鵂鶹晝伏夜飛荒鷄䲻梟之類也大如鳶蒼色赤目古今正字
並從鳥休留皆聲也)。

懷兔(彼天竺國名月為兔故以喻焉兔王經云月中兔者佛昔作兔王為供養一仙人投身入火以肉施彼仙人天
帝取其骸骨置於月宮中使得清凉又今地上眾生常見而發慈心故也)。

煙等(上鷰賢反國語云啖煙達於上也考聲云火煙也說文從火垔聲或作煙古作􃾚論文作烟亦通垔音因)。

躊躇(上紂流反下直閭反博雅云躊躇猶豫心未定也古今正字並從足壽著皆聲)。

流漫(滿伴反王逸注楚辭云漫漫長也顧野王云漫漫遠皃也郭注方言云謂水潦浩漫也古今正字云從水曼聲
論作漫俗字也)。

* 因明入正理論慧琳音

懷兔非月(通路反。正因正業前依釋教已具說訖。今引儒書所說曉示未聞。王充論衡曰儒者皆云日中
有三足烏日者陽精火也。月中有白兔蟾蠩月者陰精水也。安得烏處火而不燋。兔居水而不溺。相違而理不然也。李淳
風注稽聖賦引抱朴子云。今得道者及有妙術之人亦能入火不燒入水不濡且俱為人倫而其異如矣。此王生安知日
中之烏月中之蟾兔而不如人間之術士有能入水入火者與常烏凡兔之不同乎。又云業感在星天之上日月之中其
形雖同彼必神明之類不可以人理凡情之所挍測者矣。說文云兔獸名也象踞後點象其尾　兔頭與象同故從㲋省)。

* 唯識論慧琳音

瞖眼(上繄計反韻略云瞖目障也論從羽作翳掩也蔽也非此義也繄音曀兮反)。

塵濁(下憧覺反顧野王云濁者不淨潔之稱也說文從水蜀聲論從曷作渴書寫誤也憧音濯江反)。

膿河(奴冬反說文膿㿈疽潰血也從月農聲膿河者餓鬼以自業力見水如膿河也)。

蘇甕(烏貢反方言云自關而東趙魏之郊謂大者為甕小者名甖古今正字從瓦雍聲也或從公作瓮俗字也)。

火爓(葉壍反考聲云火光皃也說文火𤏐也從火閻聲論作焰俗字也壍音妾𤏐也)。

𦏌羊(奴頭反埤蒼云胡羊也古今正字從羊需聲也)。

罽賓(几例反漢書曰罽賓西域國名也古今正字從网􃾛聲􃾛音几例反)。

慣習(關患反爾雅云慣亦習也說文作遦古字也)。

惛熟(忽昆反廣雅云惛亂也癡也說文從心昏聲)。

謓也(叱真反蒼頡篇云謓怒也說文謓恚也從言真聲論作瞋俗用亦通也)。

論本文已音竟已下慧愷鈔別譯偈。

慧愷(下開改反爾雅云愷樂也杜注左傳云愷和也說文康也從心豈聲)。

披閱(緣拙反考聲閱􃾜也古今正字典說云簡也今披讀尋閱其論文同異也從門兊聲)。

* 顯識論慧琳音

花鬘(音蠻西國採取時花以為嚴身之具)。

齅生(休又反說文以鼻就臭曰齅從鼻臭臭亦聲也)。

幻化(滑辦反考聲云惑也下從倒子字也)。

甜物(牒拈反廣雅云􃾝甘也家語云剖而食之甛如蜜是也說文美也從甘舌聲論作甜俗字拈音念添反)。

七猗(懿宜反孔注尚書云猗然專一之臣也說文從犬奇聲論作猗俗字也)。

掉戲(條弔反賈注國語云大能掉小也又曰掉搖也說文從手卓聲也)。

又泯(蜜牝反傳曰泯滅也爾雅云泯盡也說文從水民聲牝音頻泯反)。

* 轉識論慧琳音

栖處(上悉齊反爾雅栖息也或作棲下昌恕反廣雅處所也經文作處草書誤也)。

籌量(紂流反鄭注儀禮云籌筭也史記云借箸為大王籌之運籌帷幄之中是也說文從竹壽聲)。

三慚(雜甘反尚書云惟有慚德說文慚愧也從心從斬省聲論作漸音蠶感反與義不同)。

互相(乎故反考聲云互交也周禮云事之更遞也遞亦互也此正互字)。

* 唯識二十論慧琳音

眩瞖(上玄絹反蒼頡篇云目眩視不明也賈逵注國語云眩惑也說文目無常主也從目玄聲)。

捺落迦(難葛反梵語地獄之總名)。

羝羊(底泥反毛詩傳曰羝羊牡羊也廣雅云羝雄羊也戾羊牡者三歲曰羝說文從羊氐聲論作羝謬說也)。

羸劣(累追反杜注左傳云羸弱也賈逵注國語羸病也說文羸􃾞也從羊羸聲也)。

剌拏(上欄怛反下搦加反梵語王名也怛音單剌反)。

怛利(單剌反梵語王名也)。

鄔波離(烏古反梵語長者名也)。

** 論後序

晣妙(氈熱反毛詩傳云晰晰明也說文照晰亦明也或作晢並從日)。

鶴樹(何各反論從告作鵠非也)。

騁馹(上丑領反廣雅云騁奔也說文直馳也從馬甹聲也甹音匹丁反下人質反杜注左傳云馹傳車也郭注爾雅
云傳車驛馬之總名也說文訓同從馬日聲也)。

騖驤(上無付反顧野王云驁疾馳也楚辭云忽馳騖以追逐是也廣雅云騖奔也下想羊反毛詩箋云驤駕也𦵮注
西京賦云驤馳也說文竝從馬務襄皆聲)。

沉曀(繄計反爾雅曰陰而風為曀也毛詩云終風且曀不曰有曀說文從日壹聲繄音噎兮反)。

昏霾(買排反爾雅云風而雨土為霾詩傳云霾雨土也說文從豸作霾正體字也論從犬作霾俗字也豸音池
爾反)。

襄麓(聾谷反詩傳曰麓山足也􃾟梁傳云林屬於山為麓說文從林鹿聲)。

道軼(田綟反楚辭云軼迅風於清涼是也何𠇲注公羊傳云過也杜注左傳云軼突也說文車相出也從車失省聲)。

位侔(莫侯反鄭注考工記云侔等也均也說文小篆作侔或從力作劺亦等也說文從人牟聲)。

鍵乎(健偃反周禮司門掌授官鍵以啟閉國門鄭注云鍵管籥也方言陳楚之間謂籥為鍵說文從金建聲)。

九樞(觸朱反郭璞注爾雅云門戶扉樞也顧野王案莊子云蓬戶不完桑以為樞是也說文從木區聲也)。

檥方(宜倚反又音宜如淳注史記云南方人謂整船向岸曰檥孟康注云附也船著岸也或作艤同說文從木義聲)。

克湮(一寅反賈逵注國語云湮下也爾雅云湮落也說文沒也從水垔聲)。

臮令(其懿反考聲云眾辭所及也說文眾辭興也月令序云洎乎月朔差異也從乑自聲乑音吟論作洎徐廣注史
記云洎肉汁也乖論旨非也)。

子莠(由酒反傳曰莠似禾苗也尚書云若苗之有莠文字典說云惡草似稷無米說文禾粟下陽生者曰莠從艸秀
聲)。

紕荃(上匹毘反考聲云理也飾也繒帛疎薄也典說紕繆也從糸比聲繆音眉憂反下七泉反王逸注楚辭云荃細
布名也說文從艸全聲或作絟)。

蘊蕪(上氳粉反馬注論語云蘊藏也杜注左傳云蘊藻聚也又曰蓄也郭注方言云蘊藉茂盛也下武撫反賈注國
語云蕪薉也說文並從艸縕無皆聲縕音氳運反蘊亦去聲)。

紊指(文糞反孔注尚書云若網在網有條而不紊說文紊亂也從糸文聲)。

翳薈(上繄計反杜注左傳云乘之有蔭翳者也方言翳薆也又薆猶蔽也說文從羽殹聲殹音同上繄音噎兮反下
烏外反廣雅云薈翳也說文多草之皃也從艸會聲)。

芟夷(霎銜反傳云芟除草也說文刈草也從艸殳聲音殊霎音杉夾反)。

穿沙礫(上歠專反說文穿通也從牙在穴中下零滴反說文小石從石樂聲歠音喘拙反)。

鶖鷺(上七修反下盧妬反案鶖鷺者反舌鳥也舍利弗母眼似此鳥因以名之故云鶖鷺子說文並從鳥秋路聲也)。

琮義(徂宗反白虎通曰琮之言聚也象萬物之琮聚說文從玉宗聲)。

沖濬(上逐隆反老子曰大滿若沖顧野王云冲猶虛也說文從水中聲下詢俊反孔注尚書云濬深也或作濬文字
典說從水睿聲睿音銳也)。

* 唯識三十論慧琳撰

嫉𩋆(上秦悉反王逸注楚辭云害賢曰嫉古今正字從女疾聲下苦閑反廣雅云𩋆堅也埤蒼云堅也古今正字從
革臤聲臤音堅俗用字)。

害憍(矯喬反毛詩鄭箋云憍逸也顧野王云憍謂自矜罰縱恣怛慢也古今正字從心喬聲論作憍俗字通用也)。

惛沈(上忽昆反廣雅云惛亂也癡也說文惛􃾠也從心昏聲􃾠音女交反)。

尋伺(司字反鄭注周禮云伺察也顧野王云伺候也古今正字闚覘伺視也從人司聲)。

濤波(道勞反淮南子云濤海水涌起也文字典說云濤大波也海潮曰濤從水壽聲下搏摩反說文波水通出也從
水皮聲也)。

* 成唯識寶生論卷第一(一名二十唯識順釋論)慧琳撰

諠靜(上兄元反聲類云諠譁也說文驚呼也從言宣聲或從口作喧俗用字也譁音花)。

躭著(上答南反俗用考聲云耽嗜也玩也從耳作耽)。

笈摩(上鉗裛反梵語也鉗音儉淹反裛音淹業也)。

昞然(兵皿反廣雅云昞明也古今正字從日丙聲或作昺論作􃶚寫誤也)。

蘇呾囉(上丹達反下羅字上聲兼轉舌呼梵語也)。

摩怛攞(勒可反)。

喏那(上而者反梵語)。

仳喏那(八上紕匕反梵語也)。

甛味(上牒拈反廣雅甛甘也家語云剖而食之甛如蜜說文甛美也從甘舌聲論作甜用同拈音念添反)。

眩目(玄絹反蒼頡篇云眩視不明也賈注國語云眩惑也說文從目玄聲)。

眩瞖(瞖計反韻略云瞖目障也繄音曀兮反)。

踈膜(下茫博反說文肉間膜也從肉莫聲論從目作瞙考聲云大視也與論中文意不同書人誤也)。

鑠羯羅(上商約反下建謁反西國梵語弓名)。

羝蜜梨迦(上音底梵語也)。

排擯(上拔埋反下賓恡反顧野王云排猶柢也廣雅云排推也司馬注莊子云損棄也史記云相與排擯是也古從
手字並從手非賓聲)。

** 寶生論卷第二

於稱(出證反爾雅云稱謂平輕重之具也廣雅云稱度也鄭注考工記云稱猶等也考聲正作稱說文從禾爯聲作
秤俗字也)。

嚼咽(牆爵反顧野王云嚼猶噍也字書云咀也下烟見反顧野王云咽猶吞也說文從口爵因皆聲也噍音樵笑反
咀音才與反)。

詰處(企吉反鄭注禮記云誥謂問事也考聲云詰謂窮問也說文亦問也從言吉聲)。

青茜(千見反顧野王云茜草可以染絳也說文從艸西聲論作蒨亦通)。

藤蔓(下武販反毛詩傳曰蔓征也廣雅云蔓長也說文蔓葛屬也從艸蔓聲)。

崇墉(涌從反毛詩傳云墉牆也案爾雅云牆謂之墉說文從土庸聲涌音庸種反)。

飛甍(麥耕反杜注左傳云甍屋棟也說文從瓦從瞢省聲也)。

靃靡(上雖㭰反下音美考聲云靃靡草偃貌也楚辭蘋草靃靡也王逸注云隨風披敷也論文並從草作𧆑蘼俗字
也若音為霍者非也)。

皠粲(上崔猥反埤蒼云皠鮮好貌也考聲云皠霜雪白貌也說文從白崔聲或作漼猥音隈每反下倉散反)。

迸灒(臧散反說文灒謂相污灑也一云水濺人也從水贊聲贊音同上)。

共齅(朽又反說文以鼻就臭曰齅從鼻從臭臭亦聲也論文作嗅非也)。

罥索(上決泫反聲類云罥繫取也考聲云罥以繩捕鳥也或作羂文字典說云作羂古今正字從𠔿肙聲肙音一椽
反淵之去聲也從口從肉)。

所蜇(展列反博雅云蜇螫也或作蛆說文從虫旦聲)。

捺落迦(上難怛反梵語大地獄名也)。

墋害(初錦反陸機漢祖功臣頌茫茫宇宙上墋下黷古今正字從土參聲也)。

捶拷(隹􃾡反國語云鞭埵使之說文捶以杖擊也從手垂聲下音考)。

鬘等(音蠻西國時花以綫貫穿以為嚴身之具名曰花鬘)。

** 寶生論卷第三

䥫鏟(察盞反考聲或作丳博雅云炙肉䥫也說文籤謂之鏟從金產聲籤音妾鹽反)。

驚飈(必遙反鄭注爾雅云飈風從下向上者尸子云暴風頹飈是也說文從風焱聲或作飊焱音同上)。

􃾢駝(上湯洛反下鐸何反山海經云𩧐駝有肉鞌負千斤知泉所在周書云王會正以𩧐駝為獻能負重善行致遠
北方饒之並從馬橐它聲橐音託它音同上論作洛是馬色也亦駱駝字也)。

蠍蜇(上軒謁反下展列反廣雅云蠍毒蟲也埤蒼云蜇亦螫也說文並從虫歇折聲蜇或作蛆從虫從怛省聲論作
􃾣宇誤也)。

顛蹶(眷月反鄭注禮記云蹶行遽之貌也顧野王云蹶猶驚駭急疾之意也賈注國語云蹶走也說文從足厥聲)。

波跛(波頗反梵語也)。

礭論(腔角反韓注周易云礭堅貌也說文亦堅也從石霍聲)。

矬㾨(上坐莎反下櫻解反廣雅云矬短也作矮又㾨亦矬也亦作矮古今正字㾨亦短也矬從矢坐聲㾨從疒奇聲
考聲正矮論文二字並從人從坐從歲作侳􃾤二字並非也莎鏁和反)。

光熾(齒志反顧野王云熾必潔也亦謂熾猛火也傳曰熾盛也考聲云熾赤色也說文從火戠聲戠音承識反)。

頗胝(音知梵語寶名也)。

濕耎(儒兖反鄭注考工記云讀為柔耎之耎也博雅云耎弱也說文從而火聲)。

** 寶生論卷第四

分析(星績反孔注尚書云析分也聲類析劈也說文破木也從木斤也)。

豁脫總撥為空(上歡栝反顧野王云豁者豁逵大度量也廣雅云空也說文通谷也從谷害聲
或作􃾥論作壑非也)。

爴烈(居碧反)。

芽者(雅加反廣雅云芽始也說文芽即萠芽也從艸牙聲)。

問緒(徐與反郭璞注爾雅云緒謂端緒也又曰緒事也毛詩傳曰緒業也王逸注楚辭云緒餘也說文緒端也從糸
者聲)。

睎望(喜衣反廣雅云睎視也說文云睎望也從目希聲也論作悕亦通用)。

用𣟄(湯洛反易曰重門擊𣟄以禦暴客春秋傳曰魯擊𣟄聞於邾說文從木橐聲論作拓是落柘失節貌也論義
不同誤用也)。

** 寶生論卷第五

㸦決(乎故反考聲云㸦交也周禮云事之更遞亦名曰㸦也說文云中象人手㸦相鉤握字意也)。

如睡(下垂類反蒼頡篇睡猶臥也說文寐也從目垂聲論作媱誤也)。

重纏(徹連反淮南子云緾以朱絲說文緾約也從糸厘聲或作纏)。

苾蒭(上頻蜜反下惻俱反梵語古譯云比丘也)。

屠膾(括會反廣雅云膾割也說文細切肉也從肉會聲)。

* 唯識論一卷(破色心)慧琳撰

迭共(田頡反考聲迭遞也杜注左傳迭更也方言迭代也說文從兄從昳省聲頡音賢結反遞音弟昳音同上)。

拏迦(上搦加反西國梵語)。

棘樹(矜力反毛詩傳云棘酸棗也廣雅云棘箴也爾雅有牛棘顛棘商棘馬棘狗棘也方言凡草木有束剌人江淮
之間謂之棘說文云棘似棗藂生也從竝二朿朿音此漬反論從二来作棗非也)。

遍躡(黏輒反方言躡登也自關而西秦晉之間謂登為躡廣雅躡履也說文蹈也從足聶聲也黏音尼霑反)。

迦旃延(戰然反梵語阿羅漢名也)。

夜蹋(談答反廣雅蹋履也說文踐也從足􂰌聲􂰌音塔)。

蝦蟇(上音遐下音麻蒼頡篇云蝦蟇蛙也水蟲也說文作蝦蟇一名田父一名蟾蠩一名青蛙一名黃懷)。

* 成唯識論卷第一慧琳撰

橐籥(上湯洛反下羊灼反老子曰天地之間其猶橐籥乎虛而不屈動而愈出御注云橐者􃰕囊也籥者羌笛也橐
之鼓風笛之運吹也顧野王云橐籥鑄冶者所以用吹火使炎熾也蒼頡篇云囊之無底曰橐毛詩傳曰橐橐用力者
也古文從口作𡇈說文囊也從石從橐省㯻音胡本反口音韋􃰕音敗冶音野)。

鎔銅(上涌鍾反與容同音集訓云鑄冶器法也應劭注漢書云鐵形也說文從金容聲也)。

瓶甌(下歐侯反考聲云甌小瓦盆也案瓦椀瓷椀皆謂之甌也鄭注周禮云甌小􃚝也方言云盆之小者為之甌說
文小盆也從瓦區省聲也)。

堤塘(上底泥反考聲堤防也限也梁也郭注爾雅橋也說文塘也或從阜作隄下蕩郎反塘者培土為路也塘亦堤
也或從阜作䧜也)。

** 成唯識論第二卷

焦炷(上獎遙反考聲云乾極也傷火也韻詮云黑殠也說文火所燒也古文從三隹從火作𤓪今隸書省單作焦
論文從火作燋非也音即藥反以火燋龜也下朱孺反考聲云炷燈心也此字近代出玉篇說文古今正字並無)。

尸骸(駭皆反顧野王云身體之骨總名為骸考聲云形體骨也韻譜云骨亦骸也說文云脛骨也從骨亥聲駭音遐
界反)。

** 成唯識論第三卷

瞢昧(上墨崩反毛詩傳曰瞢亂也杜注左傳云悶也說文目不明也從苜或從䀏作𥊄䀏也目搖動也苜音武福反
䀏音縣)。

駛流(上師利反蒼頡篇云駛疾也考聲云馬行疾也速也古今正字水𤀹流也從馬史聲也)。

** 成唯識論第四卷

局理(上蛬玉反爾雅𡱈所以部分也詩傳曲也廣雅近也說文促也從口在尺下促者不可足訓可也)。

倨傲(上居御反杜注左傳倨亦傲也鄭注禮記云不敬也說文不遜也從人居聲經從足作踞誤也下敷誥反考聲
憍倨也尚書慢也博雅蕩也說文亦作𢾕經作𢾕俗字也)。

嚻動(上虛驕反顧野王云嚻諠也鄭箋詩云眾多皃也考聲云毀謗也說文嚻氣出頭也從㗊從頁會意字也㗊音
莊立反)。

人杌(下五骨反通俗文物無頭口兀集訓樹無枝曰杌從木說文闕)。

** 成唯識論卷第五

寔繁(上承軄反杜注左傳云寔實也爾雅寔是也說文止也從宀是聲論文從穴非下伐袁反毛詩傳曰繁多也鄭
注禮記云盛也考聲繁眾多也古今正字云從糸敏聲也)。

** 成唯識論卷第六

礭陳(上腔岳反易下繫云夫乾礭然示人易矣韓康伯曰礭剛貌也古今正字礭堅也從石霍聲霍音鶴)。

悍表(寒旦反蒼頡篇悍桀也說文勇也從心旱聲下筆天反說文上衣也從衣從毛古者衣裘以毛為表故表字
從毛)。

善軶(上善字說文吉也從羊從言下音厄正體字也車轅端橫木也從車戹聲戹音同上從戶從乙)。

誹撥(上非未反下補末反從手發聲拂也)。

詭詐(上歸委反顧野王云詭奇怊也廣雅惡也考聲詭亦詐也欺也變也說文從言危聲經作詭書訛也)。

躁擾(上遭到反顧野王云躁動也賈注國語亦擾也鄭注論語云不安靜也考聲性急也說文作躁字從走喿聲喿
音蘇到反)。

** 成唯識論卷第七第八第九第十
(已上四卷並文易不要音訓)

* 大丈夫論卷上慧琳撰

摧破(罪雷反考聲摧剉也說文摧折也從手崔聲也論從石作礭非也)。

** 下卷

調濡(上庭聊反鄭注周禮調合也和也下乳珠反左傳濡潤澤也說文濕也從水需聲需音相餘反需字上從雨下
從古天字易曰雲上於天需即其象也)。

* 入大乘論卷上慧琳撰

耆毱(上音祇下居六反梵語人名也即涅槃經中醫王耆婆是也此乃翻譯者華質不同梵音訛轉也)。

憘起(希寄反字書憘與好也)。

諸渚(章與反渚者即洲也爾雅云凡水中可居曰洲水涯曰渚渚亦小洲也論中從小作􃾦非也下文準此言麥渚
粟洲等悉是海嶋名也皆十六大阿羅漢之所住處也)。

麁獷(虢猛反言傷人也從犬廣聲一云惡也)。

因桴(撫謀反玉篇云擊鼓杖也更有別訓不要所以不取從木)。

濤波(唐勞反文字典說云大波也或云海潮曰濤從水從燾省聲也燾音道)。

** 入大乘論下卷

桎沙桎麗(真曰反並梵語人名也釋種眷屬也)。

推石(退迴反說文從手隹聲也)。

矛矟(上莫侯反說文酋矛也戈類也呂氏春秋云􂗙尤作五兵矛長丈二建於兵車象形字也經從牟作鉾非也下
雙卓反古今正字矟亦矛也亦名拘孑戟長一丈八尺今之戟矟也從矛肖省聲也經從木作梢非也)。

蹴蹋(上秋育反何注公羊傳云以足逆蹋謂之蹴說文蹴亦蹋也下談闔反廣雅履也說文蹋踐也從足􂰌聲􂰌音
土合反或作踏亦通)。

揵搥(上音乾下直追反梵語也即僧堂中打靜砧磓也以木打木集眾議事或科罰有過或和合舉事以白眾僧亦
如此打鍾擊𣫆吹螺等類是也古譯或云擿揵稚記訛也)。

* 掌珍論上卷玄應撰

樊籠(扶袁反案樊即籠也莊子釋雉不祈畜於樊中是也)。

安繕那藥(梵語舊作安禪那此云眼藥也)。

牧牛(黃祿亡福反三蒼牧養也方言牧飤也畜養之總名也)。

誣𠕀(武于反說文加言曰誣亦𠕀妄也欺也以是為非曰𠕀之)。

餌能(如志反蒼頡餌食也案凡所食之物皆曰餌食)。

** 下卷

嗢鉢羅(梵語烏沒反或言優鉢羅叉作漚鉢羅一也此云大黛花)。

銅鍱部(餘涉反上座部也鑿赤銅鐷書字記文今猶在師子國也)。

犢子部(梵言跋私弗多羅此云可住子部舊云犢子者猶不了梵音長短故也長音呼跋私則是可住若短
音呼則言犢從上座部中一切有部出也)。

* 緣生論一卷慧琳撰

舌唌(下羨延反俗字也考聲云延口中津也說文液也正從水作㳄也)。

頞浮陀(上安葛反梵語或言害按部談初受胎也)。

箄尸伽(上閉迷反亦胎藏中梵語也中或作閉尸此云肉團)。

唯識論(修道不共佗)。

羺羊(奴溝反通俗文羊卷毛者謂之䍲羺胡羊也䍲音女佳也)。

利剌(又作㓨同千利反㓨直傷也字從刀束聲束音且賜反)。

* 大乘緣生論一卷　無相思塵論一卷

(已上二卷並無字可訓釋)。

* 大乘五蘊論一卷玄應撰

尤蛆(有憂反下知列反尤亦怨也蛆痛也蟲行毒也)。

蒙昧(字體作矇同莫公反下每貝反易云蒙者􃯆也謂􃯆覆不明也廣雅云昧者闇也謂蔽無知也易云蒙昧幼老
謂不我求是也)。

* 大乘廣五蘊論慧琳撰

磁石(上音慈呂氏春秋云磁石能召䥫本草云磁石一名玄石一名處石若有孔孔中赤色者名慈石無孔青黑色
名玄石生慈州之山陰能吸䥫好者虛懸三四針能消䥫毒經意取吸䥫為喻也)。

* 寶行王正論一卷(無字可音訓)

* 起信論序慧琳撰

遣聘(下匹併反考聲云聘訪也穀梁傳云以玉帛存周隣國也說文從耳𦥤聲論序從馬作聘誤也或從身作𨉯非
也亦作聘𦥤音匹冥反)。

𡨥擾(上苦候反說文宼暴也下而沼反經從木作櫌非也)。

智愷(開改反郭注爾雅愷樂也)。

不𢜽(揆唯反方言云𢜽亦悸字也)。

* 起信論梁真諦譯

對治(下長离反考聲云治理也峙直里反)。

心原(魚袁反原水泉本出也說文作𠫐也從厂從灥音似仙反今篆文省作厡)。

𡧯寞(上情績反方言𡧯靜也說文無人聲也俗作寂古作􃱨下忙愽反或作𡖶經作漠沙磧也)。

𨥥穢(古猛反鄭注禮記云金玉璞未成未銷鍊曰𨥥考聲云銅䥫等璞也亦作磺或作礦下於喙反)。

分齊(上扶問反分字從八從刀下情系反)。

􃾧𠆴(胡對反說文云憒亂也經作􂯶俗字也下拏效反考聲云人多諠也經中作𡗚誤也)。

慌忽(上荒廣反愽雅云慌忽失志貌也經中作恍非也下昏骨反亦作惚也)。

* 大乘起信論卷上慧琳撰

𡼡習(上訓憚反考聲云熏熱也說文云火氣也從黑從中作𡼡今俗作熏行用已久難改亦作煄)。

** 下卷

不解(鞋界反音夏者非也)。

據理(居御反考聲云據憑也杜注左傳依也經作懅非也說文從手豦聲也)。

兜率陀(梵語上界天名也唐云知足)。

羼提(初板反亦梵語唐云忍辱)。

消滅(上小焦反蒼頡篇消亦滅也說文盡也經作銷爍金也)。

昏寐(彌避反經從穴從心作寐非也)。

嬰疹(益經反漢書嬰繞也說文從女從賏賏音同上也下勅鎮反毛詩傳云疹病也)。

* 發菩提心論卷上玄應撰

罝羅(姉邪反兔網曰罝罝遮也鳥網曰羅羅截也)。

盼䚅(普幻反下力再反廣雅盼視也字書美目也有白黑分也說文䚅內目􂛓子視也論文作𦔲邪視也下作􃾨力
代反說文目瞳子不正也今俗云纇眼是也纇音盧對反􃾨非今用)。

加誣(武于反說文加言曰誣誣亦𠕀也妄也欺也)。

** 下卷(先不音訓)

* 三無性論二卷(一名無相論並無不可音)

* 如實論一卷(無字音訓)

* 迴諍論二卷慧琳撰

無水不能爛(勒但反前文已具釋說文從火論文從水非也平聲字)。

一箱(想羊反)。

憂𢤳(上於尤反文字典說云愁也從頁從心頁者頭也人之憂者必由其心而色見於面從反反者曳足遲迴憂愁
之象會意字也)。

八十四者惺(音星或作醒睡覺也迷得悟也)。

自他遞互(音弟上聲字或作递遞猶代也論文作迭音田結反義即雖通於音非順宜改為递)。

大賖(捨遮反考聲云賖緩也遠也)。

* 壹輸盧迦論慧琳撰

聰叡(下悅慧反尚書云叡聖也又云必通於術也賈注國語叡明也廣雅云智也或作􃾩說文從􃰺目從谷省聲􃰺
音才安反經作叡誤也)。

* 十二因緣論慧琳撰

印鏡(上因胤反即苻印也論取其文喻一切法鏡象亦爾)。

菴羅果(上暗含反案菴羅者天竺國果名也此國亦有似梨小於彼國者為響梵語不求字義)。

* 觀所緣緣論慧琳撰

解捲(上皆買反下逵圓反毛詩傳曰撥力也國語曰子有捲勇也又口捲收也舒也說文氣勢也從手卷聲或
作拳拳手也亦與權字今義同)。

於􃶹(下特登反廣雅云􃶹藟也顧野王云今呼草蔓莚如葛藟者為􃶹古今正字從草􃶹聲𣽨字從舟從􃭬從水論
文從月非也藟音累)。

分析(下星績反聲類云析劈也考聲云割也分也說文破木也從木斤也)。

* 掌中論慧琳撰

毫𣯛(下理之反周易云失之毫𣯛差之千里也漢書音義云十毫曰𣯛說文毫𣯛二字並從毛論作豪𥼅非正也)。

* 止觀門論頌慧琳撰

胮脹(上朴尨反埤蒼胮肛膓脹也考聲肛滿大貌也肛音呼江反古今正字從月夅聲論作膖俗字也)。

蠲除(上決玄反孔注尚書蠲潔也顧野王云清潔也考聲亦除也說文從蜀益聲也)。

如蛭(下論本音之日反郭注爾雅云江東呼蛭為蟣蒼頡篇水虫也說文從虫至聲)。

鈎斲(下丁角反孔注尚書斵削也說文斫也俗作𣃆字書作􃾪從斤𠁁聲𠁁音大口反)。

狐􃱑(下何各反考聲云􃱑獸名也似狐而小也論語云狐􃱑之厚以居是也說文亦云似狐善睡獸也從豸音雉冗
聲或作貈論文作狢俗字也)。

𨥨箭(上母侯反考聲酋矛戈之類也說文作矛象形字也玉篇作𨥨古文矛字也文字集略作鉾與論中同俗字
也)。

* 取因假設論慧琳撰

巳㡿(下昌隻反穀梁傳云㡿指也愽雅云稀也大也左傳候也又多也說文從广􃬁聲􃬁音逆經作􃢆俗字也)。

嬰孩(上益盈反蒼頡篇女曰嬰男曰孩釋名人初生曰嬰兒也說文從女賏聲賏音同上論作孾非也)。

* 觀總想論頌(無字可音訓)

* 大乘百法論慧琳撰

為無我(上葦危反)。

相應(上息羊反下於矝反)。

四覆(下芳救反賈注國語覆葢也廣雅蔭也說文從西西音赫假反)。

五誑(下俱況反賈注國語云誑猶惑也杜注左傳欺也)。

怋沈(上忽昆反孔注尚書怋亂也鄭箋注詩曰怋憧無所知也說文從心從民下持林反孔注尚書沈謂冥醉也顧
野王沈猶沒也說文從水從冘冘音余針反)。

掉舉(上條曜反賈注國語掉搖也廣雅搌也說文從手從卓下居呂反顧野王舉糾也說文從與文字集略作㩮)。

睡眠(上垂淚反下沔邊反)。

四伺(下思次反韻略伺候也)。

二十二數(下色句反孔注尚書數筭也周禮數者十百千萬億兆也說文計也從攴從婁攴音普卜反)。

擇滅(上音宅爾雅擇揀也說文選也從手從睪下彌鼈反孔注尚書滅沒也爾雅云絕也說文盡也從水從烕)。

* 百字論一卷慧琳撰

聰叡(下悅苪反前壹輸盧迦論中已具釋訖也)。

紡織(上芳罔反杜注左傳紡纑也鄭注儀禮紡絲為今之縛也考聲糾絲令緊也糾音經酉反說文絲也糸即捩也
索也從糸方聲)。

梁椽(下篆攣反考聲椽屋椽也說文云秦謂之椽齊魯謂之桷從木彖聲彖音土援反)。

* 手杖論慧琳撰

為無(上于偽反)。

沈淪(上直林反孔注尚書沈沒也大乘百法論已具釋下律唇反孔注尚書淪沒也廣雅漬也爾雅小波為淪說文
亦作陯)。

坦道(上湯懶反周易履道坦坦廣雅平也說文安也從土從旦)。

顛蹷(上典年反考聲顛殞也廣雅倒也或作傎論文作顛俗字也下卷月反廣雅蹶敗也說文僵也從足厥聲)。

斷割(上端亂反鄭仕禮記斷猶史也說文截也從斤從㡭㡭音絕古絕字也論文作斷俗字也下哥渴反孔注尚書
割剝也鄭注爾雅裂也廣雅裁也說文從刀從害)。

數量(上色句反下力丈反論作量俗通用也)。

一分(下扶問反說文從八從刀)。

摧殘巳(上藏雷反顧野王摧猶折也下藏蘭反廣雅殘滅也蒼頡篇敗也說文從歺從戔也歺音同上戔亦
音同上也)。

添數(上忝拈反廣雅添益也下霜句反)。

阿陀那識(梵語也即含藏識也)。

羯剌羅(古譯云羯羅藍即初受胎也)。

僧(去聲)。

塞迦(二合)。

囉八底也(梵語法名也)。

毘若南婆薄八底也社底(梵語文義之名也)。

強逼(上渠良反埤蒼強壯也廣雅健也說文從弘從虫下氷力反孔注尚書逼迫也愽雅近也說文從辵畐聲辵音
丑略反畐音丕碧反)。

增乘(上則登反考聲增重也廣雅加也爾雅益也杜注左傳增眾也下繩證反杜注左傳乘車之總名也)。

其減(甲斬反杜注左傳減輕也廣雅少也說文損也從水咸聲)。

無費(妃未反考聲費耗也埤蒼損也說文散財物也從貝從弗)。

慳人(上坑間反蒼頡篇愛財不捨日慳說文從堅或作𩋆也)。

嗢波拕(上塢骨反拕音他梵語也)。

難遭(早勞反埤蒼遭逢也愽雅云橫及也說文從辵從曹聲也)。

易得(上移地反蒼頡篇易不難也)。

五个(哥餓反亦作箇)。

開篋(下謙頰反方言篋箱類鄭注禮記盛物之椷也從竹從匧匧音同上)。

八暇(下遐嫁反賈注國語云暇閑也說文從曰從叚)。

大窄(下音責考聲窄陿也聲類迫也或作迮亦作厏)。

藉餘(上情夜反愽雅籍薦席心也周易藉用白茅)。

劬勞(上具于反廣雅劬勤也鄭注禮記劬亦勞也下老刀反賈注國語勞疲也爾雅勤也說文劇也從力言用力者
即勞苦)。

阿笈摩(中鉗業反梵語也唐云教法或云傳為展轉傳授法教也)。

* 大乘法界無差別論慧琳撰

應如(上於矝反)。

分位(上弗問反)。

開闡(上愷哀反說文開張也從門并聲經作開俗字也并音遣賢反下昌演反韓康伯云闡明也蒼頡篇亦大開也
說文從門單聲)。

變易(上彼眷反廣雅變化也說文從友變聲經從久作變俗字也支音普卜反䜌音力眷反下音亦)。

誤犯(上五固反孔注尚書誤謬也考聲云錯也說文從言吳聲經作誤俗字也)。

覆翳(上芳救反賈注國語覆葢也說文從西復聲西音赫賈反下於計反郭注郭雅翳掩也說文葢也從羽殹聲殹
音同上也)。

漂流(上匹遙反顧野王云漂流也說文浮也從水票聲票音同上)。

𡊅中(分問反𡊅弁除也從土弁聲經作糞俗字)。

包裹(上飽交反說文包字從勹象人曲身有所包裹也下古火反顧野王云裹猶包也說文上下從衣果聲勹音包
也)。

墮廁(上徒果反鄭注大戴禮云墮墜也韻莫落也從土隋聲隋音同上也下初事反說文廁圊也從广則聲广音
魚撿反)。

混著(上胡本反顧野王云混穢濁也說文從水昆聲下直略反考聲云著附也)。

封著(上風用反封執也)。

所蔽(卑袂反杜注左傳蔽障也考聲云掩也文字典說從草敝聲敝音同上)。

* 六門教授習定論慧琳撰

煩惱障(下章讓反考聲障隔也集訓云蔽隱也說文界也從𨸏章聲經作􃾫誤也)。

* 破外道小乘四宗論慧琳撰

僧佉(下羌伽反梵語外道名也)。

手爪(下側絞反左傳云以為腹心爪牙也說文手足甲也或作又象形經從手作抓非也)。

* 破外道小乘涅槃論慧琳撰

羸形(上累危反杜注左傳云羸弱也賈注國語羸病也許叔重注淮南子云劣也諸文瘦也從羊從𣎆𣎆音力臥反)。

摩醯(下血鷄反梵語經作醯誤也)。

兩䯗(下鼙米反說文䯗股外也從骨經作髀俗字也)。

脚跟(上脚字說文從肉從尸谷聲也音渠略反從重人從口論從月從去作脚非也下艮痕反釋名足後臼跟說文
足踵也從足艮聲)。

提𠊷(下文二反梵語外道女人名也)。

摩㝹(下弩頭反梵語外道女人名也正作䨲經作㝹俗字通用)。

蛇蠍(下軒謁反愽雅云蠍螫也廣雅云一名𧔣􃚹也􃝥音闥􃚹音洛割反古今正字蠆蠍也蠆音丑介反通俗文􃝥
􃚹蠍之異名也說文毒蟲也蠆古文象形又從虫經作蝎桑蟲也蝎音胡葛反非此義也)。

蚊蝱(下陌耕反莊子云蚊蝱噆膚也淮南子云蝱虫散積血是也聲類云似蠅而大也說文齧人飛蟲也從䖵經作
蝱略不成字也)。

蠅蚤(上翼繒反。毛詩箋云為蠅之蟲污白為黑污黑為白也。方言陳楚之間自關而西秦晉之間謂之蠅。東齊謂之
羊。郭璞日此語轉不正耳。今江東人呼羊聲如蠅凡如此比不冝別立名也。說文蟲之大腹者也。從黽虫。黽音猛。經從糸
作繩非也。下遭老反。韓子云韓昭侯搔蚤而詳失一蚤也。淮南子云使蟾蠩捕蚤是也。考聲云狗蝨也。說文云齧人跳蟲
也。或作蚤從虫。經作蚤誤也)。

蚰蜒(上以州反下衍仙反方言蚰蜒自關而東謂之螾蜒或謂之入耳也又云北燕謂蜥蝪為祝蜒也考聲云蚰蜒
蟲名者或作蝣古今正字並從虫由延皆聲也)。

棘莿(上兢力反前唯識論已具釋訖下雌漬反郭注爾雅束茦針也方言凡草木刺人謂之剌也說文木芒也謂木
皮外有鑱刺者也苦棗揄枳之類也或作束從艸經作㓨誤也)。
一切經音義卷第五十一



一切經音義卷第五十二

翻經沙門慧琳撰

  
  * 
音長阿含經二十二卷　玄應
中阿含經六十卷　玄應
增壹阿含經五十一卷　玄應
雜阿含經五十卷　玄應
別譯阿含經二十卷　玄應
佛般泥洹經二卷　玄應
大般涅槃經二卷　玄應
般泥洹經二卷　玄應
人本欲生經一卷　玄應
尸迦羅越六向禮一卷　無
梵志阿跋經一卷　玄應
梵網六十二見經一卷　玄應
寂志果經一卷　玄應
右十三經二百一十四卷同此卷音。

** 長阿含經第一卷(先不音)

** 第二卷

防禦(魚舉反防備也亦禁放逸也爾雅禦禁也制捍禦之也捍音胡旦反禁禦二字並從示)。

乘桴(又作艀同扶流反編木者也小泭曰桴也音𢾭)。

明喆(古文喆哲二形今哲同知列反爾雅哲智也亦了也)。

嘆咤(古文歎􃾬二形同他且反嘆吟也吒又作喥同竹嫁反通俗文痛惜曰咤也)。

填塞(又作窴同徒堅反廣雅填塞亦填滿也)。

并𩞚(人名也相承音飽未詳所出案古文飾饜二形今作飽飽猶滿也此應饜字誤作也饜音於焰反)。

** 第三卷

殞絕(字書作隕同于愍反聲類殞歿也亦墜落也)。

轟轟(今作𨊷字書作𨋮同呼棚反說文轟羣車聲也)。

彷徉(房羊二音廣雅彷徉從倚也亦徘徊也)。

聲聒(公活反諠也蒼頡篇擾耳孔也諠語也)。

濁渾(胡昆反渾亂也亦水流聲也)。

恬淡(徒兼徒濫反言恬靜也廣雅淡安也)。

** 第四卷

歔欷(古文唏同上欣居下欣既反蒼頡篇泣餘聲也亦悲也)。

終措(且故反措安也亦置也施也)。

淪曀(力均反淪沒也曀翳也謂淪沒翳暗也)。

虜扈(力古胡古反謂縱橫行也亦自縱恣也又勇健之貌也漢書音義曰扈跋扈也自大也)。

瑕隙(古文𡭽同丘逆反璺也亦別也壁際孔隙也經文作郄非體也隙字從上下小從白)。

企望(古文研𧿍二形同墟豉反通俗文舉跟曰𨀣也字從人從止)。

** 第七卷

隊隊(古文䃍同徒對反言羣隊相隨逐也)。

為𥵨(亡支反字林竹篾也經文或作篾義同今蜀士關中皆謂竹篾為𥵨經文作籤誤也)。

有泄(思列反發也溢也亦漏也)。

自刎(古文􃦾同亡粉反公羊傳云公遂刎脰而死何休曰刎割也脰音豆頸也)。

磽确(苦交反下苦角反通俗文物堅鞕謂之磽确孟說子曰磽确瘠薄之地)。

** 第八卷

薉稻(紆廢反謂不潔清也亦穢惡也經文有從禾或從酉作穢􃾭二形非也)。

** 第九卷　第十卷(先不音)

** 第十一卷

排擠(子脂反推𢫨謂之排擠廣雅擠排也經文作濟誤也𢫨音而勇反)。

不媟(息列反相狎習謂之􃾮亦􃾮嬻也)。

門閫(又作梱同苦本反三蒼云相門限也)。

** 第十二卷

諦婆(經中有作諯婆依字充絹至緣二反相讓也)。

陛提(蒲米反經中有從比下木作􃾯誤也)。

具幾(經文有作臮渠冀反)。

猿頭(或作􃾰同禹煩反依字籰也音于縛反)。

批那(扶迷蒲蔑二反依字廣雅批擊也)。

** 第十三卷

鞘中(小爾疋作鞘蒼頡篇作削同思誚反盛刀者也方言劒室也)。

瀨悉(力葢反依字林水流沙上也)。

持戟(居逆反戟矟也釋名云戟格也有枝戟也經文從金作􃾱非也)。

蹶倒(巨月居月二反說文蹶僵也廣雅云僵仆也)。

** 第十四(先不音)

** 第十五卷

桎梏(之實古祿二反周禮在手曰桎在足曰梏謂杻械也)。

援助(禹眷反謂依據護助之言也左傳子無大援是也)。

** 第十六第十七(並先不音)

** 第十八卷

金桄(又作輄同音光謂車及梯𣝑等橫木者也)。

中級(居及反級次也謂階級而升一級二級是也)。

夾道(古洽反在兩邊也亦夾持也三蒼夾輔也)。

佉詶(古文譸􃾲二形同是由竹鳩二反叢林名也)。

氾氾(古文泛同孚劒反廣雅泛浮貌也亦氾濫)。

渟水(狄經反埤蒼水止曰渟也)。

泥淖(奴孝反蒼頡篇云埿也亦溺也濕也)。

** 第十九卷

搥𥑐(古文磓同都迴反投下也下於甲反自上加下也經文作推押非體也)。

從咽(又作􂍾同於賢反咽喉也經文作嚥未見所出也)。

蓬勃(蒲公蒲沒反廣雅勃盛貌也)。

犇馳(古文𩦥今作奔同補門反疾𧺆也釋名奔變也有急變奔赴之)。

摣掣(又作抯同側家反廣雅抯取也下又作𢊏同昌制反掣挽也)。

拕拽(太何反下又作曳同余世反拖曳牽引也)。

涷瘃(古文瘃同知錄反謂手中寒作瘡也)。

拼之(古文抨同補耕反曰彈繩墨為拼也經中作絣字林無文綺也絣非此用)。

哮呼(又作唬同呼交反通俗文虎聲謂之唬嚇嚇音呼嫁反)。

燎身(又作􃜸同力鳥力照二反字林燎炙也)。

蹌踣(七羊反踣今作仆同蒲北反蹌動也仆􃮓覆也)。

有篅(視專反字林判竹為之盛穀者也蒼頡篇作圌時緣反圓倉也經文作簟音單器名也笥也亦盛食器也)。

瘂或(於假反埤蒼瘂亦瘖也經文作痾於何反病也痾非此義也又作啞音乙白反笑聲也並非字義)。

如縆(古恒反通俗文大索曰縆縆亦繩也經文作絙非也絙音胡官反)。

** 第二十卷

石𨹃(徒果反通俗文積土曰𨹃經文作墮非也)。

拚舞(又作抃同皮變反說文拊手曰抃也)。

􃾳嵬(五迴反忉利諸天子名也)。

** 第二十一卷

涓澮(古玄古會反涓涓小流也澮山水出溝廣二尋深二仞也)。

蛇池(實遮反池名也經中作虵誤也)。

穴泉(古文作洤同絕緣反水自出為泉經中作􃠗或作湶非體也)。

呼哈(古文欱􃾴二形同呼合反說文欱啜也)。

** 第二十二卷

梓栢(又作榟同資里反木名也可為琴瑟也梓亦楸也)。

異係(古文繫繼二形同古藝反係綴也係嗣也續也)。

拊匃(麩主反謂拊拍也尚書擊石拊石是也)。

* 中阿含經第一卷玄應撰

鳥􃾵(許穢反說文喙口也字從口彖聲彖音他亂反)。

勇𣫖(牛既反尚書殺敵為果致果為𣫖𣫖亦有決也)。

堊灑(烏各反蒼頡篇云白土也爾雅牆謂之堊郭璞曰以白土飾牆也釋名堊堊也堊次也先泥之次以灰飾之也)。

黏豆(女霑反豆名也)。

蔗餹(又作糖同徒郎反以甘蔗為餹也今糖是也)。

** 第二(先不音)

** 第三卷

尾髂(古文𩩱今作䯊同口亞反埤蒼腰骨也經文作骼歌頟反骨枯曰骼骼非此義也)。

** 第四卷

麗𢮓(又作掣同昌制反正言麗𢮓毘此譯云細滑也)。

魁取(苦迴反說文羹汁曰魁經文從木作槐𣛣二形非體也)。

穄米(子曳反蒼頡篇大黍也又云似黍而不粘關西謂之靡是也)。

雜穬(古猛反說文芒穀也經中從麥作􂌴近字耳)。

箭金(箭鏃也關西名箭金山東名箭足或言鏑辯異名也)。

撿撓(奴教反撿押也撓曲也治箭之稱也)。

有䘚(祖沒反說文隸人給事者曰䘚古以染衣題識表其形也方言南楚東海之間或謂䘚為赭郭璞曰言其衣赤
也故字從衣)。

剬割(聲類作剸同之􃾶反說文剬斷首也亦截也)。

** 第五　(無字音)
第六卷

祭餟(古文􃾷聲類作醊同猪芮反說文餟酻音力外反字林以酒􃹖地祭也方言餟􃝳也)。

負摙(力翦反淮南子摙載粟米而至許叔重曰摙擔之也今皆作輦)。

** 第七卷

麁細(又作麤同錯孤反麤大也細小也經文作塵細誤也)。

腦根(奴老反言腦後玉枕也)。

拳搋(又作捲同渠圓反下又作􂏺同勅佳反猶手􃾸也)。

齶痛(五各反齗齶也經文作𦞐腭二形非體也)。

欬瘶(口代蘇豆反說文欬逆氣也亦瘶也經文作咳欶二形非體也)。

喝吐(乙芥反說文喝渴也蒼頡篇吐棄也亦寫也)。

喉閉(閉猶塞也經文作痹俾利反冷痹濕病也醫方多作痹喉病也)。

痔𧏾(直理反下女力反後病也謂濕𧏾也虫食後病也經文作𧏾非體也)。

店肆(今作坫同都念反肆陳也言此皆陳物賣買之處也)。

** 第八卷

潢池(胡光反潢池也積水曰潢也小曰洿大曰潢也)。

碧玉(廣雅碧玉青玉說文石之美者也今越􃾹東山出碧玉也)。

瑇瑁(今作蝳蜎二形古文作𣫹瑁二形同音代妹異物志云如龜生南海中大者如𦼯蒢背上有鱗將欲煑之其皮
則柔隨意所作也)。

赤石(赤說文云南方色也從大從火古文作􃾺下石說文云山石也在厂之下口象形)。

旋珠(字冝作璿辭緣反穆天子傳曰春山之寶有璿珠郭璞曰玉類也)。

帝麑(或作􃀗同音迷經中或作低迷或作坁彌皆梵言囀耳)。

** 第十一卷

髦馬(莫高反青紺色也頭如烏此馬寶也以毛飾故因以名焉經文從馬作䭷非字體也䭷音力涉也)。

皦潔(古文皦􃾻二形今作晈同公鳥反埤蒼皦明淨也)。

** 第十二卷

鏵鍬(又作鐰同且消反方言趙魏間謂𠚏為鍫也)。

鼠傷(始羊反埤蒼鼠垤也方言􃾼垤封傷也)。

豌豆(一丸反豆名也經文作宛或作􃾽並非體也)。

豍豆(布迷反廣雅豍豆䝀豆也經文作蜱非體也)。

籮中(音羅字林竹器也廣雅籮箕也)。

火焫(古文𤑔同而悅反通俗文燃火曰𤋲亦燒也)。

擥彼(又作攬檻二形同力敢反廣雅云攬取也說文攬持也)。

** 第十三卷

榛莽(助巾反說文木藂生曰榛眾草曰莾也)。

僻處(匹赤反邪僻也亦隱僻也說文僻僻也)。

猩猩(所京反字林能言鳥也知人名也形如豕頭如黃鷄今交阯封溪有言聲如小兒啼字從犬星聲也)。

捃拾(古文􃾾同居運反方言捃取也)。

** 第十四卷

手拊(夫主反拊猶拍也尚書擊石拊石是也)。

煜爚(由掬弋灼反說文煜燿也爚火光也經文作爍非體也)。

櫨鎟(力都反說文柱上枅曰櫨謂柱端方木也櫨斗釋名櫨言都盧負屋也經文從金作鑪非體也下冝作磉桑朗
反說文磉柱下石即柱礎也經文從金作鎟誤也礎音楚)。

** 第十五卷

都梁(案盛弘荊州記云香蘭也都梁縣名有小山山上悉生蘭俗謂蘭為都梁即以縣名也)。

􃾿輿(古郎反文集略云相對舉物曰􃾿也)。

罰錢(自連反貨財也唐虞夏殷皆有錢經文作錣猪劣反謂杖端鐵非此用也)。

不啻(施豉反蒼頡篇云不啻多也)。

** 第十六卷

蜱肆(借音布迷反此譯云遣使也)。

犁鑱(仕監反謂有刀斵鑿者也𣃆音竹角反)。

剔肉(又作􃿀同他歷反刳􃿀也通俗云去骨曰剔也)。

著蘅(下胡庚反杜蘅香草也謂以草為鬘言其惡也)。

兩𨌪(又作輟同子孔反方言關西謂輪為𨌪釋名云𨌪言捴入穀中也)。

森森(所今反說文言多木長貌也今取其意耳)。

自誇(苦華反通俗文自矝曰誇謚法曰華言無實曰誇也)。

** 第十七卷

鹵樐(字體作􃿁櫓二形同力古下簿旁古反樐大楯也蔡雝獨斷曰天子大駕出陳鹵簿是也)。

擲羂(又作罥同古犬反聲類云係取也)。

** 第十八卷

椷簏(胡讒反說文椷篋也字書木篋也經文從糸作緘非體也下又作篆同力木反竹器也)。

** 第十九(先不音)

** 第二十卷

菘菁(思雄反方言亹蕘蕪菁也郭璞注舊音蜂今江東音嵩字作菘陳楚間曰豊音豊魯齊之間謂之蕘關之東西
謂之蕪菁蕘音饒也)。

輕闡(字冝作團徒丸反字林團圓也)。

** 第二十一卷　第二十二卷　第二十三卷
(已上並先不音)

** 第二十四卷

如蘊(紆文反謂聚草束之以燃火也漢書東蘊乞火是也經文作蒀非也葐蒀盛貌也非今所用也舊音作軌全非
也)。

** 第二十五卷

破隖(一古反字林小城也通俗文營居曰隖又小障也字從阜也)。

** 第二十六卷　第二十七卷　第二十八卷
(已上卷並先不音)

** 第二十九卷

節類(力外反通俗文多節曰類亦絲節也經文作戾非義也)。

** 第三十卷

縛繳(之若反繳生絲縷也矰之􃬰者也矰音子登反結繳於𠂕謂之矰)。

牻色(莫江反雜色也說文白黑雜毛牛曰牻也)。

鵂狐(許牛反鵂鶹也關西呼訓俟山東謂之訓狐也)。

心悸(古文􃧝同其季反字林心動也)。

** 第三十一卷(先不音)

** 第三十二卷

斫剉(且周反說文折傷也剉亦斫也)。

麋鹿(莫悲反說文鹿屬也以冬至時解角者也)。

** 第三十三卷

酒鑪(力胡反史記文君當鑪韋昭曰酒肆也以土為墮邊高似鑪)。

認過(如孕反夫物而記之也經中作仞八尺曰仞也)。

** 第三十四卷(先不音)

** 第三十五卷

沃溉(古文􃹖同烏木反猶溉灌也􃹖亦漬也澆也)。

頟治(古文郤鉻二形同力各反通俗文去節曰􂌷經文或作艾所巖反刈草也或作洛非體)。

** 第三十六卷(先不音)

** 第三十七卷

衣屧(又作􃿂同思俠反履屬也經文作爕爕和也爕非字義也)。

香陰(於禁反言受胎具三緣三香陰見在削經本作除誤也)。

** 第三十八卷(先不音)

** 第三十九卷

抨乳(普耕反江南音也抨彈也經文作軯音􃿃車名非此用也)。

地𦘺(扶非反劫初地脂也經文作𦡕非禮也)。

淖蜜(奴挍反通俗文和溏曰淖淖和也)。

霏那(孚非反梵言也此謂福德行也)。

摽牓(補朗反謂物標記也字從片經文從木作榜補孟反非此義也)。

** 第四十卷　第四十一卷　第四十二卷
(已上三卷並先不音)

** 第四十三卷

說甌(烏俟反三蒼瓦𥁄也字林小盆也)。

說𣟁(他果反狹長器也蒼頡篇盛鹽物也淮南子云窺面於槃即圓於杯即􃿄是也)。

** 第四十四卷　第四十五卷(並先不音)

** 第四十六卷

從㘁(又作􃿅同胡高反說文􃴂咆也經文作􂧆都禮反字與詆同呧呵也呧非此義也)。

誣謗(武干反說文加言也亦欺也以惡取善曰誣也)。

及豹(仕皆反爾雅豹狗足也蒼頡訓誥似狗白色有爪牙迅捷善搏噬也)。

** 第四十七卷

圍罝(古文𦋽􃿆二形同子邪反爾雅免罟謂之罝郭璞曰罝遮也遮取免也)。

** 第四十八卷　第四十九卷(已上並先不音)

** 第五十卷

茶帝(宅加反經文或作嗏𡂠二形並非體也)。

茠治(或作薅􃯫二形同呼豪反說文除田草曰茠也)。

𤭃𤭃(又作甄同力頰反通俗文瓦破聲曰𤮁說文蹈瓦聲躐也經文作􃟸誤也)。

** 第五十一卷　第五十二卷(已上兩卷並先不音)

** 第五十三卷

八棱(又作楞同力增反說文棱枛也三蒼棱四方也枛音孤也)。

鐵槍(千羊反蒼頡篇兩頭銳也經文作鏘玉聲也鏘非此義也)。

** 第五十四卷(先不音)

** 第五十五卷

因𨦶(案字義宜作麩撫于反麥皮也經文作𨦶未見所出疑世言麩金遂從金作𨦶)。

磨鋥(相氶宅諍反摩治也字無所出今宜作敦𢾊治也謂摩瑩飾也)。

大排(又作㰆同蒲拜反所以冶鍜家用炊火者也)。

留邵(下時照反寶名也)。

** 第五十六卷(先不音)

** 第五十七卷

鼾眠(胡且反說文臥息聲也經文作哻􃿇二形非也又作嚊普利反喘聲也嚊非此義)。

棚閣(今作輣同蒲庚反連閣曰棚經文作閛普耕反門聲也閛非此用也)。

** 第五十八卷(先不音)

** 第五十九卷

敲戶(苦交反說文橫撾也亦下擊也經文作撓非字義也)。

磨輾(女展反􃿈治也經文作搌音丑展反非此用也)。

** 第六十卷

為𢵅(又作槻同居隨反木名堪作弓者也)。

為紵(直呂反說文檾屬也亦草名也作布細而白者也檾音苦迥反)。

箭笴(工旱反字林箭􂹰也經文作幹古污反枝幹也)。

鷄􃿉(力經反謂𣬹羽也經文作𪅃鶹力吉反下力周反謂黃鳥也又作􃿊此並應誤也)。

為齊(茨奚反謂齊整也經文從金作鑇誤也)。

為錍(又作𨤽􃿋二形同普迷反通俗文霍葉曰𨤽即大箭也)。

不愜(苦頰反謂愜可也字林愜快也)。

* 增一阿含經第一卷玄應撰

顧眄(莫遍反說文邪視也三蒼旁視曰眄也)。

揮淚(許歸反揮灑也說文揮奮也謂奮迅振去之也)。

拘隣(毘邪婆問經作阿若居隣此譯云阿若言已知止言解了抱隣姓也大哀經作拘輪晉言本際第一解法者也
普曜經文云俱隣者解本際也即經中尊者了本際是也此即憍陳如也)。

** 第二卷

滄蕩(上音倉下堂浪反)。

脬􃭛(匹包反三蒼云盛聚處曰脬說文旁光也字從肉孚聲經文作胞非體也)。

脂㵪(又作涎二形同詳涎反字林慕欲曰㵪三蒼作次唾也經文作㵪非也)。

** 第三卷

耐辱(奴代反蒼頡篇耐忍也字本從刀杜林改從寸)。

讖鵬(又蔭反下薄崩反經文作識誤也)。

隱曀(於計反釋名云曀翳也言雲氣隱翳使不見也)。

珕須(力計反比丘名也依字珕蜄屬也蜄音市忍反)。

** 第四卷

眩惑(古文迿眴二形同胡遍反廣雅眩惑亂也亦闇不明也)。

飯食(古文飯同扶萬反黃帝始炊穀為飯飯食也)。

甘饌(土眷反具食也亦飲食也)。

** 第五卷(先不音)

** 第六卷

屋廬(力居反別舍也黃帝為廬以避寒暑春秋去之冬夏居之也)。

猥多(烏罪反字林猥眾也廣雅猥頓也)。

** 第七卷(先不音)

** 第八卷

苦蔘(說文作􃿌同所金反苦草也其類有多種謂丹蔘玄蔘等也)。

鍮婆(又作鋀同他􃗡反或云抖擻波或云塔婆訛也正言窣覩波窣音蘇沒反)。

蜎飛(一全反字林蟲貌也或作蠉古文翾同呼全反飛貌也)。

蝡動(人尹反字林蟲動也通俗文搖動蟲日蝡是也)。

** 第九卷

白疊(字體作㲲古文𣯉同徒頰反毛布也經文作縶知立反縶絆也縶非經旨)。

兩目(力掌反說文兩再也廣雅兩二也經文從草作䓣亡安反䓣乎也䓣非此義)。

焚燒(古文燌同扶雲反案焚亦燒也字從火燒林字意也)。

** 第十卷　第十一卷(並先不音)

** 第十二卷

矟剌(所角反埤蒼矟長一丈八尺也經文作槊俗字也又作𨦫誤也又作銏江南俗字也)。

轢其(力各力的二反輾轢也說文車所踐也)。

脊僂(力矩反廣雅僂曲也經文作膢力侯反祭名也膢非字體也)。

** 第十三卷(先不音)

** 第十四卷

耎愞(而兖反下奴臥反耎柔也愞弱也)。

頷頭(五感反說文搖其頭也經文作儼儼敬也儼非此義)。

** 第十五卷　第十六卷(並先不音)

** 第十七卷

拘翅(施豉反或作俱耆羅鳥梵言訛耳此鳥聲好形醜從聲為名也經文作􃿍𪅌二形非也)。

鷙鳥(諸利反猛鳥也謂鷹也謂所至能執也執服眾鳥也)。

** 第十八卷

占匐(或作瞻正言瞻傳迦大論云秦言黃花樹也其樹高大花氣遠聞經文作􃟾非也)。

虛捲(又作拳同渠圓反拳掌握也)。

般嗟(古文􃿎同麤阿反梵言也)。

** 第十九卷

毾㲪(他盍反通俗文毛蓐細者目毾㲪經文作􃿏非也)。

勇悍(胡但反蒼頡篇悍桀也說文悍勇也有力也)。

** 第二十卷

貲輸(紫斯反貲財也通俗文平財賄曰貲也)。

湊集(倉候反字林水上人所會也湊亦聚也)。

** 第二十一卷(先不音)
** 第二十二卷

謫罰(陟革反罪小曰罰罰罪曰謫經文作𠐝非也)。

五刻(古文𠜳同苦則反刻削也刻畫也經文中刀劒等刻削之是也經文作􃿐非也)。

愁惋(烏喚反字略云惋歎驚異也)。

蚩笑(古文􃿑同尺詩反廣雅蚩輕也謂相輕而笑也)。

盪鉢(古文􃿒又作蕩同徒朗反盪滌酒器也)。

門閾(古文䦗同呼域反爾雅抶謂之閾郭璞曰門限也抶音田結反說文音丑栗反)。

** 第二十三卷

一函(胡緘反謂以木器盛物者也經文作臽音陷坑也舀非此義)。

草薪(木可折者曰薪經文作蘘蘇和反草衣也)。

澹淡(徒濫反下徒敢反廣雅澹淡皆安也)。

溺者(字體作尾說文小便也字從水從尾經文作溺古字多假借耳)。

** 第二十四卷

顫𩑌(古文又作䡀同之繕反古文䤞𤴨𩑌三形今作疣同尤救反通俗文四支寒動謂之戰𩑌蒼頡篇云頭不正也
經文作𣏞非也)。

儹箭(古文儹同祖丸反蒼頡篇欑聚也字體從木也)。

草貯(張呂反貯積也謂盛貯也經文作𣛰知略反擊也𣛰非此義也)。

所押(音甲爾雅押輔也謂押束押障等皆作押)。

** 第二十五卷

耆𦫿(五葢反禮記六十日耆五十日艾釋名云耆指也艾又也又治也指謂指事伇人不自執伇也)。

拘屢(力句反經中或作樓皆梵言訛耳)。

捻挃(古文敜同乃頰反指持謂手躡也下猪栗反廣雅桎㓨也)。

** 第二十六卷

幢麾(今作撝同呼皮反謂旌指麾眾也因以名焉周禮建大麾於田夏后氏所建也)。

金鋌(徒頂反鋌銅鐵之璞未成器用者也)。

** 第二十七卷(先不音)

** 第二十八卷

眼睫(又作聗同子葉反目毛也經文有作𣰍𣯮二形非體也)。

于柘(支夜反或有作甘蔗或作竽蔗此既西國語隨作無定體也)。

替不(他計反爾雅替廢也替滅也言滅絕也)。

勞乎(力高反爾疋勞勤也謂力極也經文作􃠃毖二形誤也)。

** 第二十九卷　第三十卷(並先不音)

** 第三十一卷

􃿓暴(又作凶同許顒反爾雅凶咎也說文凶惡也下蒲報反廣雅暴猝也疾也字從廾日出從手手音土高也)。

捦獲(又作鈘㯲二形同渠林反三蒼捦手捉物也埤蒼捦捉也今皆作擒也)。

捽毋(存沒反說文持頭髮也經文或作撮祖活反捉撮也)。

豁悟(古文奯􃠆二形同呼活反廣雅豁空也經文從心作􂍘未見所出)。

** 第三十二卷

將大(紫羊反辟支名也經文作漿誤也)。

鱣魚(古文𩼼同知連反大黃魚也口在頷下大者長二三文也)。

當梟(古堯反說文烈者也謂斷首倒懸於竽頭肆其辜也或作梟說文不孝鳥也冬至曰捕梟磔之從鳥頭在木上
二形通用)。

􃿔湍(土端反人名也此譯云來或作耑音端此梵言輕重耳)。

揚治(古文敭颺二形同余章反說文揚飛舉也)。

** 第三十三卷

皰節(又作皰同蒲孝反小熱氣也經文作疱䶌𦡕三形非體也)。

金扉(音非說文戶扇謂之扉經文作𨵈誤也)。

酬答(古文醻同是由反謂報主人也酬亦答也)。

** 第三十四卷

窯家(移招反通俗文陶竈曰窯蒼頡訓諸云窯燒瓦竈也)。

如甛(又作餂同徒兼反說文􃾝美也廣雅甛甘也經文作䣶非也)。

牙跂(又作屐同渠逆反屐有木有帛有草非一種也)。

警寤(古文憼儆二形同居影反警戒也戒慎也經文作景非義也)。

搆牛(古候反正作􃿕謂搆捋取乳也經文作觕古觸字誤作也)。

** 第三十五卷

舊款(或作款同口緩反廣雅款愛也蒼頡篇款誠重也)。

八窖(古効反通俗文藏穀麥曰窖蒼頡篇窖城藏也)。

遏絕(古文閼同於曷反爾雅遏止也謂逆相止也遏亦遮也)。

** 第三十六卷

自摑(宜作攫俱縛反攫㭄也搏也)。

五捺(乃遏反謂手五指捺也經中作𢲉千計反埤蒼挑取也𢲉非此用也)。

較之(古文作㰌同古學反廣雅較明也見也謂較然易見也經中有作挍比挍也)。

自襞(卑亦反說文韏衣也廣雅襞屈也韏音丘院反)。

** 第三十七卷(先不音)

** 第三十八卷

戢在(阻立反說文戢藏也亦聚也斂也)。

** 第三十九卷

俟彼(古文竢𥏳䇃三形同事几反爾雅俟待也)。

猨猴(今作蝯同禹煩反似彌猴而大臂長其色有黑有黃鳴聲甚哀經文作𤝌非體也)。

擗口(補革反廣雅檘分也亦裂也)。

恤民(又作䘏同須律反爾雅恤憂也亦收也謂以財物與人曰賑恤之也經中作賉未詳所出也)。

** 第四十卷第四十一卷第四十二卷
第四十三卷　第四十四卷　第四十五卷

(已上並先不音)

** 第四十六卷

瘡痍(與􂑛反通俗文體瘡曰痍頭瘡曰瘍也瘍音陽也)。

氣劣(古文𦘸炁二形同墟既反氣息也下古文捋同力拙反劣弱也經文作劣誤也)。

** 第四十七卷

誦習(辭立反謂積習數為也經文作謂丑俠反言不止也謂非字義也)。

抴電(又作曳同余世反引抴也電殄也言暫引即殄滅也)。

膿血(古文􃸪膿二形今作癑同奴公反潰血也經文作䐦非也)。

醇酒(是均反不澆酒也亦十旬酒也)。

㕮咀(方父側呂反㕮咀拍碎也)。

來鎮(陟陳反說文鎮壓也經文作填徒顛反填滿也)。

** 第四十八卷

蜜提(或作締音徒計反城名也經文作𣧅此吐字是翻音作吐梨反蓫誤寫正)。

挻樹(丑連反樹名也)。

他支(秦言財幢經文作咃吱從口取轉舌也)。

為幟(古文􃣔同尺志反幖也通俗文私記曰幟謂劒蓋等五物幖為記也)。

祗崇(諸時反尒雅祗敬也崇重也)。

振給(古文𢈫拒二形同諸胤反說文振舉也小雅振救也亦振發也經文作賑諸忍反尒雅賑富也謂隱賑富有也
賑亦兩通也)。

鰥獨(古頑反釋名云無妻曰鰥無子曰獨言鰥人愁悒不寑目常鱞鰥然如魚眼不閉故字從魚也)。

酸酷(古文嚳焅俈三形同苦木反說文酷急也甚也謂暴虐也)。

纂修(古文􃿖同子夘反字或作纘纘尒疋纘繼前修者也)。

** 第四十九卷

禱謝(都道反求福曰禱請也請於鬼神也謝辭也)。

抱不(又作菢同蒲報反方言燕朝鮮之間謂伏鷄曰菢江東呼嫗經文作㲒未詳所出)。

僥倖(又作儌同古堯反下音幸俗謂幸為僥倖言被其德澤也䔬望得儌遇也楚辭願僥倖以待時謂皆非其
所得而得之者曰僥倖也)。

而烙(力各反謂燒物著之曰烙也)。

掬抱(又作鞠同居六反說文掬撮也抱持也)。

** 第五十卷(先不音)

** 第五十一卷

綺語(墟蟻反不正也經文作倚非體也)。

攘厭(而羊反攘除也却也下於􃪙反臥厭不悟者也)。

欶乳(又作嗽同山角反通俗文含吸曰嗽經文作􃿗俗字)。

饋遺(古文餽同渠愧反說文饋餉也遺與也)。

稟食(補錦反說文稟賜也廣雅稟與也)。

陽聾(餘章反通俗文作詳虛辭也漢書作陽謂不真也經文作佯音似羊反佯弱也佯非此義也)。

蝗蟲(胡光胡孟二反毛詩蟲魚疏云阜螽蝗也今人謂蝗子為螽子一名蠶云是魚子化張斐解晉律云小曰蝩大
曰蝗蝩音文凶反又之容反)。

** 雜阿含經第一(先不音)玄應撰

** 第二卷

獲泅(正字作汓同似由反說文浮水上也)。

不憚(徒旦反廣雅憚驚也詩云我無憚暑箋云悼畏也亦忌也)。

** 第三卷(先不音)

** 第四卷

恐怛(都達反怛懼也廣雅怛憂也方言怛痛也今或為驚憚字也)。

若鏵(古文㭉鏵二形今作釫或作鋘同胡瓜反犁刃也經文作鑱非也)。

啾啾(子由反蒼頡篇眾聲也說文云小兒聲也)。

掠詆(又作呧古文詆同都禮反廣雅詆欺也亦呵止)。

** 第五卷

拔茇(補達反說文草根也方言茇杜根也東齊曰茇或曰杜字也)。

𡬽剝(芳妙反廣雅𡬽削也蒼頡篇云𡬽𢧵也說文𡬽剝也剝謂脫皮膚也亦剝落也)。

** 第六卷(先不音)

** 第七卷

剬割(又作剸同之兖反說文剬斷也亦𢧵也經文作鈆錫之鈆非也)。

尪瘵(又作尪古文從生作尫同烏皇反下側界反短小曰尪尪猶弱也瘵病也東齊曰瘼也)。

惽悴(呼昆反下古文顇悴二形今作粹同茨𨗉反惽亂也亦癡也悴傷也憂也病也)。

蹁躚(古文𠐈同蒲眠反下蘇眠反廣雅蹁蹮盤姍也亦旋行也經文作蹮跣非體也)。

贔屓(古文奰𢘍二形今作㔗同皮䔬反下今作呬同𦏁䔬反西京賦云巨鼇贔屓𦵮綜注云作力怒也說文壯大也
詩云不醉而怒也奰從三目從大三目益大也屓說文亦臥息也字從尸從貝聲經文作􃠋欷非也)。

** 第八卷　第九卷(並先不音)

** 第十卷

蔭鷚(於禁反下力救反蔭覆也通俗文暮子日𪄳是也)。

發荄(古來反說文草根也方言東齊謂根為荄也)。

火㷮(音遭字林㷮燒木也經文作􃿘他念反)。

** 第十一卷　第十二卷　第十三卷
　第十四卷　第十五卷　第十六卷
　第十七卷　第十八卷(已上八卷並先不音)

** 第十九卷

指蹴(千六反說文蹋也以足逆蹋之日蹴經文作􃿙非體相字也)。

顛沛(又作蹎䟺二形同都賢補昧反謂偃仆也經文作狽非體也)。

探其(他含反尒雅探取也郭璞曰手摸取也說文手遠取物也)。

脯腊(胥亦反周禮脯腊鄭玄曰乾肉薄析之曰脯小物全乾曰􃿚腊猶昔也謂久昔也)。

矛𥎞(麤亂反排䂎也字林小矛也經文作鋑古文鎸字又作爨坎也並非字義也)。

** 第二十卷(先不音)

** 第二十一卷

斖斖(亡匪反斖斖猶微微也亦進皃也)。

涕泗(息利反詩云涕泗滂沱傳曰自鼻出曰泗案泗即洟也洟音他計反自目出曰涕涕音他禮反也)。

** 第二十二卷　第二十三卷(已上並先不音)

** 第二十四卷

迅飛(雖閏反爾雅云迅疾也經文作深濬字非也)。

易韻(千閏反言聲音和韻也今取其義也)。

** 第二十五卷

封緘(古咸反字林束篋也廣雅緘索也亦閉也)。

排湯(託唐反謂湯突也又音湯浪反出圍也經文作欓都郎反推也𥤗非此義)。

** 第二十六卷

因釭(又作𨊧同古紅反說文釭轂口䥫也方言燕齊海岱之間名釭為鍋古禾反)。

迦捭(臂彌反西國樹名也)。

** 第二十七卷　第二十八卷　第二十九卷
(已上三卷並不音)

** 第三十卷

猘狗(昌制反纂文云猘狂犬也)。

** 第三十一卷(並先不音)

** 第三十二卷

沃壤(於木反沃美也溼也溉灌曰沃下而養反耎土也)。

瘠薄(古文膌𤹠𤶬三形同才亦反說文膌薄也瘦也)。

** 第三十三卷

詵陀(所巾反經中或作訕䭾所姧反又作散桑讚反或作𨅊字無所名也)。

** 第三十四卷　第三十五卷(已上兩卷並先不音)

** 第三十六卷

犎牛(周成難字作犎音妃封反此牛形小髆上有犎漢書西或傳踈勒獻師子犎牛音封也)。

** 第三十七卷　第三十八卷(已上兩卷並先不音)

** 第三十九卷

䏣蠅(且余反說文膽蠅乳肉中也經文作疸蛆二形非體也)。

大忛(又作颿古文𩗋同扶嚴扶泛二反聲類船上帳也釋名隨風張慢颿㲹也便風疾汎汎然也)。

** 第四十卷　第四十一卷　第四十二卷
(已上三卷並先不音)

** 第四十三卷

縫紩(馳栗反說文縫衣廣雅紩納也亦縫衣也)。

若昵(今作暱同女栗反爾雅昵近也亦親也謂私昵相親近也)。

矛荻(又作藡同徒歷反蒹荻草也蒹音古甜反)。

浚輪(古文𤀹􃿛二形今作浚同雖閏反浚深也)。

毿毿(蒼頡篇作􃠏同蘇南反毛垂皃也通俗文毛長曰毿毿經文作參非體皃也)。

四層(促登反說文重屋也亦重也山海經云雲蓋三層是也)。

** 第四十四卷　第四十五卷　第四十六卷
(已上三卷並先不音)

** 第四十七卷

皸𡍩(居雲去雲二反通俗文手足裂曰皸經文或龜𡍩莊子宋人有善為龜手之藥者注云其藥能令人手不龜并
也)。

匕首(補履反劍名也周禮考工記云匕首劒身長三尺重二斤一兩輕而便用也其頭似匕因曰匕首史記荊軻記
右執匕首揕其胷是也揕音知禁反字從手也)。

** 第四十八卷

由相(今作塊同苦對反說文堅土也土塊也)。

姧狡(古卬反狡謂姧偽狡猾也字從犬方言凡小兒多詐而獪也或謂之猾猾亦亂也經文從女作姣非也獪音古
邁反)。

* 別譯阿含經第一卷玄應撰

駏驉(渠語反下許居反謂似騾而小牛父馬子是也)。

晞乾(許機反方言晞𢡖也暴也北燕海岱之間謂暴乾為晞)。

郁多(於六反或作欝多七條衣也)。

** 第二卷

蟒虵(莫朗反爾雅蟒王虵經文作􃚆蜽之􃚆非也)。

纔全(在災反廣雅纔􃿜也亦僅也經文作諧非也)。

鵮食(尸咸反謂鵮者啄而食也經文有作貪或誤作龕皆非也)。

** 第三卷

鑿穽(才性反蒼頡篇云陷坑曰穽廣雅穽坑也)。

㮯煮(古文䚠同胡昆反通俗文令心曰㮯繤文木未判為㮯經中作渾濁之渾非此義也)。

總布(音忩通俗文經絲絹曰総総亦青白色也)。

䍧羖(祖郎反下音古羊三歲曰䍧䍧然盛皃羖羝羯也)。

** 第四卷

湒湒(又作澀同子入史及二反字林沸􃯺也亦雨聲也)。

** 第五卷

荼毒(達胡反廣雅荼毒痛也亦行惡也)。

鼷鼠(胡鷄反說文小鼠也言有毒者也亦言甘口鼠也)。

髻髮(古文鬠𩬩二形今作栝同古活反字林髻絜髮也謂括束髮也或作結髮字)。

** 第六卷(先不音)

** 第七卷

瘳損(勅流反尚書王翌日乃瘳瘳猶差也亦愈也)。

** 第八卷(先不音)

** 第九卷

桁械(胡郎反通俗文拘罪者足曰桁械胡戒反械亦桁類也經文作核非也)。

拘紖(幾愚反埤蒼桊牛拘也說文桊牛鼻環也下文忍反說文牛系也經文作倨靷非體也桊音居院反)。

椶搣(子公反捉頭曰椶下音滅滅除也)。

滲入(疏蔭反下漉曰滲滲竭也)。

** 第十卷

都澌(又作儩同相離反字林水索也亦盡也)。

杚土(古文杚𥝵二形今作概概同公礙反杚量也廣雅云杚摩也杚亦平也平外斛曰杚也)。

** 第十一卷

毘紐(女九反正言毘瑟笯天經文作􃿝非也笯音奴故反)。

一踔(丑白反謂半步曰踔也字體作􃿞)。

罥弶(巨向反字書施罝於道也經文作弶俗字也)。

** 第十二卷　第十三卷　第十四卷(已上三卷並先不音)

** 第十五卷

兩須(思于反謂鎻須也經文作􃿟三蒼悉於反􃿟𥟦也􃿟非此義也)。

得咽(古文􂍾同一見反謂吞咽也漢書云以雪與氈并吞咽之是也)。

** 第十六卷　第十七卷　第十八卷(已上三卷並先不音)

** 第十九卷

麻縕(一門反說文縕紼亂麻也經文作蘊紆文反謂束草爇火也蘊非字體也紼音甫勿反蓻音而悅反)。

** 第二十卷

𧄼瞢(徒登反又丁鄧反韻集云失臥極也下亡登反經文作蹬非體也)。

布穀(方言布穀自關而東梁楚間謂之鴶鵴周魏之間謂之擊穀自關而西或謂之布穀郭璞曰今江東呼為穫穀
也鴶音古八反鵴居六反)。

苾馥(蒲結反詩云苾苾芬芬箋云香也下扶福反香也)。

芟截(所巖反刈草也詩傳曰芟除草也)。

* 佛般泥洹經上卷玄應撰

射埻(之允反又之𨳝反通俗文射堋曰埻埻中木曰的說文射臬也廣雅埻的也射侯也以熊虎之皮飾其側方制
之以為埻臬音宜列反)。

隣𨽁(古文𨞮聚二形今作聚同才句反廣雅聚居也謂人所聚居也)。

乘桴(扶留反論語乘桴浮於海馬融曰編竹木也大者曰筏小者曰桴)。

拔擢(徒卓反蒼頡篇擢抽也廣雅出也亦引也)。

竹𥫳(字宜從草作芳聚落名也)。

有㲲(又作𣯉同徒頰反字林㲲毛布也)。

** 下卷

厲渡(力制反尒雅由帶已上為厲由自也睞已下為揭褰衣也揭音去例反)。

胞罠(補交反下武貧反大臣名也經文作𤇜非也)。

匈匈(許恭反匈匈沸撓之聲也漢書匈匈數千人聲是也經文從水作洶非也)。

梓薪(又作梓同資里反字林梓楸也經文作樺非體也)。

樟薪(之羊反豫樟木也生七年而可知也極大木也)。

柟薪(奴含反尒雅梅柟郭璞曰似杏實而酸葉似乘也)。

金植(又作㯰同時吏反尒雅植謂之傳郭璞云戶持璅植也)。

頓槍(且羊反案槍猶􃛖也至也謂頭頓至地也經文從足作蹌尒雅蹌蹌動也蹌非經意也)。

嗷嗷(五高反說文眾口啾也詩云哀鳴嗷嗷傳曰未得安集嗷嗷然也)。

吊唁(又作喭讞這三形同冝箭反鳴詩云弔生曰唁亦弔失國曰唁也)。

* 大般涅盤經玄應撰

沃野(烏梏反字林云溉灌名沃沃澆也廣雅溼也亦美也)。

有憾(胡紺反廣雅憾怨恨也字林憾不安)。

禮賂(力故反毛詩傳賂遺也謂以物相請謁也)。

腆美(古文作腆同他典反方言腆重也東齊之間謂之腆廣雅腆至也美也腆厚也善也)。

玄黮(勅感反玄赤黑色也聲類黮深黑也說文桑葚之黑也黤黮不明淨也)。

井𩞚(布覺反人名也書無此字應誤作也疑饜字也)。

勗勉(許玉反下靡辯反方言齊魯謂勉曰勗勵也勉勸強也小尒雅云勤勉力事也)。

補繕(是戰反廣雅修截繕治也說文繕補也)。

不啻(施豉反更多也說文說時也經文作翅羽之􃿠非也)。

* 人本欲生經玄應撰

躡㯢(字體作􃿡正作􃜏同女輒反說文機下足所履也下士眷反㯢聚也)。

* 尸迦羅越六向拜經一卷(並無字可音訓)
梵志阿跋經玄應撰

徬徨(蒲光反下胡光反彷徨徘徊也埤蒼傍偟彷佯也)。

圭銖(古携反下市珠反六十四黍為一圭四圭曰撮十二粟而重一分十二分重一銖也)。

酗醟(又作𨠮同許具反下禹命反以酒為凶謂酗說文酗醟也通俗文酖酒曰酗酗酒曰醟也)。

孤寠(瞿庚反尒雅寠貧也字書寠空也貧空無禮也)。

櫛梳(又作楖同側怢反說文櫛梳比之總名也梳理髮也)。

彎弧(戶都反說文弓也周易黃帝氏作弦木為弧剡木為矢以威天下也)。

匪惶(又作遑同戶光反遑暇也廣雅遽也謂忩遽也)。

謣夷(火故反人名也依字又作􃿢號謣也)。

昆弟(又作罤同孤魂反說文周人謂兄為昆尒雅昆兄也)。

* 梵冈六十二見經玄應撰

鞬橛(冝作𣘖建言反文字集略云𣘖子樗蒲釆名也巨月反)。

落毦(仁志反以毛羽為毦飾若今刀矟毦也)。

* 寂志果經玄應撰

夷耑(都桓反又作湍人名也應云何夷他梵言訛轉也此譯云來也)。

灼惕(之若反下古文愁同汀歷反灼謂憂懼也亦痛也惕愁也)。

虛誕(達坦反誕欺也亦大也謾也不實也謾音莫諫反)。

區疑(去虞反區別也區區亦小皃也又處所也)。

鷄鶩(莫族反尒雅舒鳧鶩郭璞曰即鴨也)。

饐口(古文作䬥同於吏反論語食饐而餲孔安國曰饐餲臭味變也餲音烏芥反)。

羇縶(又作馽同猪立反毛詩傳縶絆也亦拘執也)。

從削(又作鞘韒二形同私誚反方言劒削關西曰鞞所以藏刀之刃者鞞音補迷反)。

懲改(直陵反廣雅懲止也)。
一切經音義卷第五十二



一切經音義卷第五十三

翻經沙門慧琳撰

  
  * 
起世經十卷　玄應
起世因本經十卷　慧琳
樓炭經六卷　玄應
長阿含十報經二卷　慧琳
中本起經二卷　玄應
七知經一卷　無音
鹹水喻經一卷　慧琳
一切流攝守意經一卷　慧琳
四諦經一卷　玄應
恒水經一卷　惠琳
本相倚致經一卷　惠琳
緣本致經一卷　惠琳
頂生王經一卷　惠琳
文陀竭王經一卷　惠琳
䥫城泥犂經一卷　惠琳
古來世時經一卷　玄應
阿那律八念經一卷　惠琳
閻羅王五天使者經一卷　玄應
離睡經一卷　惠琳
求欲經一卷　惠琳
是法非法經一卷　惠琳
受歲經一卷　惠琳
梵志計水淨經一卷　惠琳
苦陰經一卷　惠琳
苦陰因事經一卷　惠琳
釋摩男經一卷　惠琳
樂想經一卷　無音
漏分布經一卷　惠琳
阿耨風經一卷　無音
諸法本經一卷　無音
右三十經五十五卷同此卷音。

** 起世經第一卷玄應

壘堞(又作垒同力癸反軍壁曰壘壘亦重也下又作堞同徒頰反字書女牆也)。

閻浮提(或名剡浮洲或言譫浮洲或云贍部洲閻浮者從樹為名提者略也應言提鞞波此云洲譫音之含
反埤蒼多言也)。

欝單越(或名欝怛羅越或言欝拘樓或言郁多羅鳩留正言欝怛羅究瑠此譯云高上作謂高上於餘方亦
言勝鳩留此云作亦云姓也)。

弗婆提(或名弗于逮或云弗婆毘提呵或云逋利婆鼻提賀逋利婆此譯云前鼻提賀此云離體或云弗者
並婆提或言毘提呵訛也)。

瞿陀尼(或名俱耶尼或名瞿耶尼或名瞿伽尼皆是訛轉也瞿此譯云牛陀尼夜此云取與以彼多牛用牛
市易如此間用錢帛等或云有石牛也)。

薔薇(在羊反下無飛反重葉花者也)。

淋甚(古文臨同力今反三蒼淋漉水下也)。

礓石(居良反形如薑也字從石經文從土作壃非壃也)。

攀擥(又作㩜攬二形同力敢反說文撮持也擥取也)。

搦取(又作𢾲同女卓反搦猶捉也取也說文搦按也)。

** 第二卷

馬名婆羅訶(此譯言長毛也)。

蟹螯(五高反蟹有二螯八足也字從虫經文作鼇大龜也)。

蘇偷婆(此譯云大聚舊云塔者訛略也)。

** 第三卷

森竦(所金反多木長皃也下古文慫同先勇反竦上也)。

黫黑(又作􃠥同於間反字書黑羊也經文從牛作𤚕非也)。

􂌮􃖱(莫勒反說文􂌮𥥛前也猶輕􃿣直進也今皆作冒也)。

啀喍(五佳反下助佳反犬見齒也經文作睚瞋目也)。

䥫鈇(方于反說文鈇莝斫也鈇亦椹也亦橫斧也)。

滂流(普傍反三蒼滂沱也水多流皃也)。

** 第四卷

顫動(又作􃿤同之膳反說文頑顫也三蒼頭不正也)。

黑黶(於簟反謂面黑子也說文中黑也)。

** 第五卷　第六卷(並無字音)

** 第七卷

虬螭(渠周反下勅知反廣雅有𧢲曰虬龍無𧢲曰螭虬黑身無鱗甲螭若龍而黃者也)。

** 第八卷(無字音訓)

** 第九卷

陂濼(上筆皮反下疋博反波池也下山東有鸕𪇔濼是也幽州呼為淀音殿)。

** 第十卷

迦𥭆(方爾反此名藿香也藿音呼郭反)。

* 起世因本經卷第一慧琳撰

老輩(波妹反楊雄太玄經輩類也埤蒼比也說文車百兩為一輩從車從裴省聲也經文從北作軰俗字非正也)。

挺𧢲出(庭鼎反說文挺拔也從手廷聲也廷音亭)。

三級(金岌反顧野王玉篇云級者如階之等級也說文級次第也從系音覓)。

欄楯(上音蘭下音順說文蘭檻也縱曰欄橫曰楯楯間子曰櫺子俗謂之鈎欄欄楯二字並從木形聲字盾字從厂
從十從目)。

壘堞(上力鬼反鄭注禮記云壘壁疊也軍壁也廣雅重也說文壍也從土厽聲象形字也下恬協反杜注左傳堞城
上女墻曰蝶說文城上女垣也從土枼聲枼音塩接反)。

樓櫓(上魯侯反下盧覩反說文樓重屋也櫓大盾也考聲云皆城上拒戰也二字並從木形聲字也魯字從魚從白
俗從曰非也)。

分級(上墳問反經文說須彌山有三層級下廣上陿說其由旬與俱舍論不同俱舍論頌云傍出十六千八四二千
量從下向上半半減之皆踰繕那量此經即云下級六十中級四十上級二十由旬琳意疑謂此經說其城郭非地之量
也)。

金翅鳥(施鼓反說文鳥翼也從羽支聲或從氏作𦐊亦一通經云金翅鳥者或名大嗉鳥梵語名迦婁羅或
云揭路茶或号龍怨皆因形因事立名也八部鬼神之中是其一部也有大神力常食諸龍龍具四生卵胎濕化此鳥亦
爾其中力有等差具如經文所說今但會其異名音訓文字耳)。

拘吒賖摩利(上音俱賖音奢或云居吒奢摩離大樹名也是諸金翅鳥所棲薄處於此採取龍食隨自
巳類居住此樹四面也)。

搔揵地雞(上桑到反捷音件梵語天花名也人間絕無此花)。

菴婆羅多迦(上暗含反亦天果名也西國有此國無)。

鞞䤈勒(上婢迷反下馨奚反果名也或云毘梨勒即訶梨勒之類皆從外國來)。

烏勃林(即嗢勃林也木果也似木苽而大甚香即此國亦有)。

柰林(奴大反經文更加木作㮏非也)。

蘠薇(上匠陽反下味肥反五色花木也所在人間有之經文作薔不成字也)。

清泠(下歷丁反蒼頡篇云泠者水清澄皃也形聲字)。

甘甜(下亭塩反博雅云甜亦甘也或作餂俗字也)。

甎壘(上拙緣反古今字語火燒土𡐊也埤蒼云㼾甎也古今正字從瓦從專聲或作㼷古字也經文從土作塼俗字
也)。

金脇(香葉反從肉從劦劦音叶從三力)。

金窴(下音田說文窴塞也從穴從真亦聲也經文從土作填音珍字雖俗用誤也)。

礓石(上居良反埤蒼頡云礓礫石也從畺聲經作薑非也)。

皮𥢶(下苦外反蒼頡篇云𥢶麤穅也說文從禾會聲經文從米作糩非也)。

􃿕捋(上鈎候反字指云􃿕取牛羊乳也從手從彀省聲也彀音同上或有從羊作􃿥或從牛作𤛓皆誤非也從手為
正經文作搆非本字下鸞括反毛詩傳曰捋取也說文捋音律曷也從手寽聲乎也)。

牸牛(上音字文字釋要云凡牛羊之雌者曰牸說文闕字鏡云牝牛也形聲字也)。

滋濃(上子私反字書滋液也多也說文益也從水茲聲下女龍反蒼頡篇云濃厚也考聲汁厚也說文露多也從水
農聲或從雨作震音同上)。

手擥(洛敢反說文擥撮持也從手覽省聲或從手作攬亦通也)。

搦取(上女戹反聲類搦捉也說文按也從手弱聲前音義音為女革反盖鄉音耳非正音也)。

** 起世因本經卷第二

欝多羅究留(上威律反梵語北洲名也或云北欝單在妙高山北大海之中其形正方四海之中此其
一也)。

適莫(上丁歷反考聲云適指實也主也俗用或作的下摩博反韻英云日冥也說文亦云曰且冥也曰在茻中重草
曰莽井亦聲井音莽)。

穅𥢶(上可岡反爾雅米皮也說文從禾從康從米下苦外反前第一卷經中已釋訖)。

羹臛(上革行反考聲云切肉或菜調以五味謂之羹孔注尚書云羹湏鹹醋以和之王注楚辤云有菜曰羹而濃或
肉或筍細切為之字從肉從霍省聲也霍音荒郭反經文從雨下隹作臛非也)。

逋沙陀(上報毛反梵語也經云齋唐云長淨即集眾陣說所犯之罪增長白法清淨之業名為長淨也)。

嶷然(宜力反字指云𡸦嶷山高皃也𡸦音助力反從山𣅳聲𣅳音側𣅳字從曰六音同上)。

不擣白㲲(刀老反下音􃿦經文作不搏非也正字)。

髬𩮀(上音披埤蒼云髬者被髮而走皃也下音宗經從忩俗字也考聲云馬巤也𩮀髬二字經並從髟髟音必姚反)。

姝妍(上昌朱反鄭箋毛詩云姝美色也方言云趙魏之間謂好為姝說文好也從女朱聲也下霓堅反廣雅妍好也
說文忮也從女幵聲也幵音牽從竝二干也)。

傍蟹(下諧芥反說文云蟹有二𩪋𩪋手也八足旁行非蛇蟺之穴無所庇者也從虫解聲也𩪋音敖蟺音善蛇也)。

多撮(倉埒反字林云撮取也禮記孔子曰今大地一撮土之多是也又宗捋反亦通說文四圭也三指撮也從手
最聲最音子內反)。

馭者(魚據反顧野王云指撝使馬者也說文從馬又聲也)。

持轡(下悲媚反毛詩云執轡如組顧野王云所以制馭軎中馬也說文馬轡也從𢇇軎音衛說文云車軸頭䥫也象
形字經文從亡作轡俗甪非正體組音祖)。

觀矚(鍾辱反考聲云視之甚也眾目所歸曰矚說文視也從目屬聲也)。

丘墟(去魚反風俗通云墟虗也考聲廢國邑也周禮四邑為丘或謂之墟廣雅墟居也鄭注禮記云毀滅無後之地
也玉篇大丘名墟墟山基也從土虗聲也)。

廁圂(上䇭胾反考聲廁圊也側畔也雜也集訓云圊糞所也下渾困反圂亦廁也集訓云豕所居也象形字也經從
水作溷非也䇭音初師反胾音繬使反之也)。

連甍(陌彭反杜注左傳云甍棟也屋說文訓釋與左傳同從瓦從夢省聲也)。

乳頃(下犬頴反經云一捋牛乳頃言時之極促也即一息之間說文從頁匕聲)。

𣵽壤(上鳥穀反說文溉灌也從水芺聲芺音殃驕反經文作妖俗字也下壤說文柔掌反孔注尚書云無塊曰壞說
文柔土也從土襄聲)。

㲲衣(庭叶反西國草花布也經作疊亦通)。

釘之(丁逕反)。

蘇偷婆(梵語古譯質朴不妙也正梵音云窣覩波譯云方墳唐云塼塔也即轉輪聖王沒後遺身塔也)。

暫時(慙濫反集訓云不久也說文從曰斬聲或從足作蹔)。

甎土(上拙川反說文㼾甎也從瓦專聲也經文從土作塼俗字非正也)。

阿毘脂地獄(梵語也唐云無休息或云阿毘地獄即無間大地獄也處於大海大地之下故名地獄)。

疊磑(上音牒考聲云疊重也說文從三曰作疊新改為三田下從冝會意字下吾會反說文磑䃺也從石豈聲古者
魯斑初作磑䃺音莫箇反考聲磨麦具也)。

刀鍱(閻接反䥫鍱也形聲字也)。

䥫爪(夭涅反說文黑金也從金截聲截音徒結反正體字也今經文從截作䥫俗字也下莊挍反象形字也)。

纖長(上相閻反廣雅纖微也杜注左傳云纖細也文字典說從系韱聲籤字從䇝䇝音尖下直良反說文長久也從
兀從化從倒亾兀高遠也物久則化變故從化也)。

鎽𦬆(上音峯下音亾刀峯似草葉端故名之)。

爴破(上莊虢反此音見字書爴枛破也舊音為居碧反或音九縛反恐未切當故改就此音抓音莊交反)。

擘身(迸麦反字書手擘破物也考聲云手烈也說文作擗從手從檗省聲也)。

鑽身(祖官反考聲鑽刺也集訓穿物鐵也形聲字也)。

脂髓(上音支下雖􂌯反集訓云骨中脂也從骨隨聲)。

五叉磔(上筞加反鐵叉也下嘲革反廣雅榤開也張也說文辜也從桀石聲桀音竭經云五叉者地獄名也
以此鐵叉分磔罪人身形名為五叉地獄)。

㯷著(上龐邈反考聲云手搏投於地曰𢷏韻詮云手掬㯷也或音普祿反亦通今俗用或省作僕下長略反從草下
者俗從兩點作著非也)。

鐵鉆(下儉嚴反說文鉆鋷也從金占聲鋷音女輙反經從甘作鉗非體也此今古之正形也)。

燒𦠍(五各反考聲云腭齗也說文從肉咢聲咢從吅從屰音逆吅音喧齗音銀字)。

** 起世因本經卷第三

掬取(上弓六反考聲覆手扟取也說文在手曰匊從勹勹音包從米會意字也正單作匊今經文從手作掬俗字也
通用)。

豌豆(烏丸反豆名也說文作𧯡古字也從豆夗聲也)。

劖刺(上仕銜反說文云劖斷也針刾也一云剽也釗也從刀毚聲下清亦反說文云刺迶傷也從刀束聲剽音匹妙
反釗音之遙反)。

臠臠(攣剸反顧野王云謂切肉為胾之小者說文從肉䜌聲䜌音力尃反正字也)。

齩食(上五絞反說文云齧骨也從齒交聲亦作􃢡或作䶧齧音研結反正形也)。

𪘬齜(上崖戒反下柴邂反考聲云開口切齒也埤蒼云犬相爭聲說文齒相齗也一云開口見齒也竝從齒厓此皆
聲邂音下介反也)。

𠯗嗽(上子臘反韻略云𠯗入口也說文作𠾱俗作唼下色捉反韻略云欶口翕也正作嗽經本作𠲿非也)。

斲斤(上陟角反說文云斫也從斤𠁁聲經作𣃆俗字也)。

腳􃿧(上正脚字下徒臘反經本作蹹俗字)。

􃸯度(上伯萌反考聲云􃸯撣也說文從手拼聲下堂落反撣音達丹反)。

鐵𤬪(項江反說文云瓨似甇長頸受十升從瓦工聲)。

鐵鏊(敖誥反)。

** 第四卷

相激(經歷反說文云疾也從水敫聲)。

而􃿨(朋北反郭注爾雅云踣前覆也鄭注周禮踣亦僵尸也說文從足咅聲咅音土口反)。

摓𡋯(上僕蒙反下盆沒反王逸注楚辤云風塵起皃也亦作漨浡云水霧氣皃也經本從火作熢㶿俗字也)。

蹴蹋(上秋六反下談臘反經作蹹俗用字)。

姦猾(上簡顏反下還刮反字書云猾黠也說文從犬骨聲)。

泡沬(上普包反下音末考聲云泡水上浮漚也沬水上浮沫也古今正字二字並從水包末皆聲之正字也)。

麥䴬(音弋文字集略云􂎔麥皮也說文從麥弋聲)。

赧皺(上儜簡反說文云𧹞面慙赤也從赤㞋聲經本從皮作𧹞俗字也㞋音䎡下莊瘦反韻略云靣皮聚也說文字
從皮芻聲經作􃿩俗)。

黶子(上伊琰反考聲云面黑子也說文從猒聲)。

傴僂(上䊸矩反下力主反博雅云曲脊皃也說文竝從人區婁皆聲)。

跛跂(上波可反周易云跛能履不足以與行也說文行不正也一曰足排之也從足皮聲亦作􃲽下詰以反郭注山
海經云言人行脚跟不著地也說文足多指也從足支聲)。

􃿪𤸃(上力追反下正瘦字音疎救反)。

尫弱(上烏黃反說文作𡯂云跛曲脛也從大象偏曲之形古文從生作􃿫經本作尫非也)。

以坌(坌悶反義已具釋金光明最勝王經中也)。

** 第五卷

搏取(上補洛反聲類云搏捕也杜注左傳取也說文索持也從手尃聲也)。

鴟鵂(上齒之反鄭箋毛詩云鴟惡鳴之鳥也古今正字鳶屬也從鳥氐聲下朽尤反字書云鵂鶹祥鳥也一名􂰾夜
飛晝伏古今正字恠鳥也從鳥伏聲􂰾音格也)。

摸鼻(上茫博反方言云摸𢱢也古今正字從手草聲如橛)。

如箕(居疑反世本云少康作箕郭注方言云盛米寫斛斗者也說文竹簸也從竹其象形下其人也古文作􃿬也孔
注論語云笥也漢律云小筐也說文從竹從單聲)。

如臼(求有反經本作田誤也)。

埽帚(上蘇竈反博雅云埽除也說文從土帚聲經作掃俗字也下周柳反世本云少康作帚顧野王云帚所以掃除
糞穢也說文從又持巾掃口內也經文從竹作帚俗字也)。

華沼(之遶反毛詩云沼池也說文從水從召聲)。

諸藕(吾苟反)。

蠟蜜(上藍合反經本作䗶非也)。

** 第六卷

岐道(上姞移反爾疋云道二達謂之岐旁郭注云岐道旁出者也古今正字從山支聲)。

飄零(上匹遙反下力呈反)。

氛氳(上浮分反文字集略云氛氳香氣盛皃也說文從气分聲下欝雲反義已具釋金光明最勝王經中)。

牢固(上老刀反)。

層樓(上臟棱反郭注山海經云層重也說文重屋也從尸曾聲)。

觀矚(之欲反)。

那墀尼(中直知反梵語池名也)。

輦輿(上力展反杜注左傳云駕人曰輦說文􃿭車也從㚘在車前引也下文是正字也音余文字集略云輿載也說
文車輿也從車􂩗聲經本此是古今之正形作轝非也㚘音伴􂩗音余也)。

飄颺(音楊說文云風所飛楊也從風易聲易音陽也)。

戲謔(上希意反下香約反)。

** 第七卷

氤氳(上音因)。

􃿮唾(上以之反說文云洟鼻液也從水夷聲下吐臥反說文口液也從口垂聲)。

不瞬(水閏反說文云瞬目搖也從目舜聲經從旬作眴俗字也)。

夭殤(上𡝩矯反杜注左傳云短折曰夭說文屈也從大象形下賞羊反禮記云男女未冠笄而死者曰殤年十九至
十六為長殤十五至十二為中殤十一至八歲為下殤八歲已下為無服之殤說文從歹從傷省聲也歹音矝字)。

􂐠(上昌沼反經本作􂌞俗字)。

揩拭(上客皆反博雅云揩摩也說文從手皆聲下舒力反郭注爾疋拭所以清潔也鄭注禮記云淨也說文從手拭
聲)。

魚鼈(下必滅反考工記云鼈內骨者也說文介蟲也從黽敝聲黽音猛)。

黿鼉(上阮袁反考聲云似鼈而大腹黃而頭斑說文亦大鼈也從黽元聲下堂何反似蜥蝪而大長一丈則為龍水
次穴居郭璞云皮可以為皷也說文從黽單聲音那也)。

虬螭(上祁幽反廣疋云龍有𧢲曰虬說文從虫乚聲下恥知反廣疋曰龍無角曰螭說文若龍而黃北方謂地螻從
虫离聲乚音巳由反螻音慺也)。

虵獺(上食遮反說文云從虫而長象冤曲垂尾之形也上古巢居患虵故相問無他􃴅它即今之虵字也下他達反
說文云似小狗水居捕魚之獸也從犬賴聲)。

鵝鴈(上五何反下顏諫反)。

鸜鵒(上具虞反下容綠反)。

燕雀(上煙見反郭注爾疋云齊人呼燕為𩾐禮記月令亦謂之玄鳥也說文玄鳥也籋口布翅披尾象形也𩾐音乙
籋女涉反躡也下將藥反顧野王云依人小鳥也說文從少隹聲也)。

䯗股(上毘詸反正作髀經作䏶俗字也)。

慘然(上倉感反)。

** 第八卷

城隍(音皇爾疋云隍虛也說文云隍城池也有水曰池無水曰隍易云城之復于隍也從阝皇聲)。

村隖(烏戶反說文云小障也從卩烏聲經作塢俗字也)。

林壑(呼各反顧野王云壑坈也虛也說文溝也從土㕡聲正作􃿯經作壑俗字形也)。

閃電(上苫􃪙反下田鍊反說文云電陰陽相激燿也從雨电音电音申)。

􃿰中(上青亦反正磧字也說文云磧水渚有石也從石責聲經作磧俗通用字形也)。

擿著(上呈戟反說文云擿投也下張略反)。

耽樂(上荅含反孔注尚書云過樂謂之耽毛詩傳云樂之太甚也說文作媅云樂也從女甚聲亦作妉下音洛經本
作耽俗字形也)。

愚騃(牙蟹反蒼頡篇云騃無知也說文行仡皃也從馬矣聲字正形也)。

轅軸(上音袁說文云轅􃿱也從車袁聲下冲六反說文云軸持輪者也從車由聲也)。

鞭撾(上必綿反下陟爪反聲類云撾捶也古今正字從木過聲也)。

七榻(吐臘反釋名云榻牀狹而長者曰榻說文從木􂰌聲經作㯓俗字􂰌音同上)。

耳環璫(黨郎反)。

涌已(上容隴反顧野王云涌水波騰也說文從水甬聲甬音同上字)。

靉靆(上哀代反下臺賴反王逸注楚辤云日月晻默無光也埤蒼云昧不明也古今正字竝從雲愛逮皆聲也)。

𥎞棓(上倉乱反下龐講反經作棒又爨竝是俗字今不取也非正用也)。

椎杵(上直追反經作槌俗字也下昌呂反前已具釋字也)。

錍箭(上匹迷反方言云箭族廣長而薄者謂之錍說文從金卑聲亦𨤽經本作鈹音坡非字形也)。

鏃箭(上宗鹿反廣雅云鏃鏑也字書矢鋒也說文賴也從今族聲)。

瘢痕(上音盤下恨恩反)。

** 第九卷

羖芋(上孤鄔反下正羊字鄭箋詩云羊牝牝有𧢲曰羖也說文云從羊殳聲也)。

毛𣯟(博莽反埤蒼云𣯟方言𣯅也考聲云毛布也文字典說從毛旁聲亦作𣮧𣯅音紀例反也)。

稗子(上白賣反杜注左傳云稗草之似穀者從禾卑說文禾別也從禾卑聲也)。

誅戮(留竹反鄭注周禮云戮猶辱也賈注國語殺也說文從戈翏聲翏音力又反)。

獵師(上廉葉反鄭箋詩云霄田曰獵賈逵獵取也說文効獵逐禽也從犬巤聲經作􃿲俗字後但有如此字不音者
準此鼠者同上)。

頸瓔(上經郢反說文頸項也從頁巠聲下亦盈反說文云賏頸餙也古文從二貝頁音賢結反巠音經貝音杯妹反
也)。

臂釧(上卑寐反下川戀反義已具釋金光明最勝王經中也)。

釵鋷(上筞皆反文字集略云釵叉髻也文字典說婦人頭飾也或以金玉為之從金叉聲下女輒反釋名云鋷攝也
拔取髮也說文鉆也從金取聲字書作鑷與經本同取音同上鉆音其廉反中字也)。

鹹滷(上音咸下星亦反爾雅云滷苦也周禮作瀉古今正字義同從水舃聲)。

澆𣿙(上晈堯反下資賜反正體字)。

洗盪(上西禮反下堂朗反說文云盪滌器也從皿湯聲滌之音亭歷反)。

仾寐(梵語魚名也經中自音迷私反下旬亦同此訓)。

簿漠(上傍榑反下音莫也)。

攢酪(上徂巒反考聲云欑聚也說文義同從木贊聲下音洛釋名云酪乳汁所作也古今正字從酉各聲)。

吮已(上旋兖反說文云呪欶也從口允聲欶音朔亦作嗽也)。

軀體(上曲迃反尚書大傅云軀身也說文體也從身區聲)。

** 第十卷

善瑩(瑩逈反顧野王云瑩謂摩飾玉使光明也說文玉色也一云石之次玉者也從玉熒省聲案摩飾之瑩從金作
鎣從玉者誤也)。

牀尃(上正床字下撫無反孔注尚書云尃布也說文義同從寸甫聲亦從文作敷經本作敷俗也)。

𧘝裏(上碑矯反字書云表衣沐也說文上衣也古者衣裘故以毛為表也從毛從衣經作表俗用之字也下音里)。

偝方(上陪妹反考聲云偕迴靣向外也愽雅後也亦作背)。

翳覆(上伊計反下豊富反)。

五種子(中之勇反)。

根子莖子節子合子子子(五種各加子字也)。

皮𥢶(恢外反蒼頡篇云𥢶穅也說文從禾會聲正字也經文從米作糩誤也)。

土凷(魁外反亦作塊)。

分壃(居良反鄭注周禮云壃界也說文正作畺從畕三其界畫也亦作疅又作彊畕音同上)。

謫罰(上陟革反毛詩傳云謫相責也說文罰也從言商聲經作擿亦通下煩襪反說文云𢪿之小者也言未以力但
持刀詈罵則應罰也從力詈聲有從寸作罸者非也)。

牽排(上遣賢反敗埋反博疋云排推也說文從手從非聲也)。

降惌(上卷工反下於袁反)。

柯箄羅城(梵語訛也正字云劫比羅亦名迦毘羅也)。

寐洟羅城(經本已音此即梵語城名訛也或云􃿳絺羅之國也)。

㪶(洪屋反王名)。

􃿴訾(上撝委反考聲云諻譖也謗也詈也䚹也經文作毀俗通用也下茲此反鄭注禮記云訾以言毀人也古今正
字從言此聲)。

崖龕(坎甘反)。

稻稈(干懶反)。

* 樓炭經第一卷(十三)玄應撰

噭嚾(又作􃡝譥二形同古弔反噭呼也鳴也下歡觀反呼也叫也或作喚又作虈喚二形同)。

** 第二卷

䲷磔(古堯反說文䲷不孝鳥也冬至日捕䲷磔之磔竹格反張磔也經文作棹疑誤也)。

當盧(字冝作顱同力胡反言馬面當顱刻金為之所謂鏤錫也詩注云眉上曰陽刻金飾之今當盧是也)。

帞頭(莫格反方言云南楚江湘之間曰絡頭字書帞額巾也字從巾經文從􂖗作陌非字體也)。

八柧(古胡反說文柧樓也通俗文木四方為棱八棱為柧言珠有八棱字也)。

諸署(時去反位也署官也署官者位之表識也治事府寺曰署署猶置也)。

** 第四卷

􂌞麮(丘語反字書麥甘粥也蒼頡篇煮麥也)。

** 第五卷

嶔崟(綺金反下冝金反謂山阜之勢高下倚傾也楚辤云嶺崟崎峨注云山阜陬隈也􃿵峨音俄非也陬音則流反)。

* 長阿含十報經上卷慧琳撰

搏飯(叚欒反博雅云手握使相著也音聲附持也說文圜也從手專聲也圜音袁也)。

四蛘(羊掌反經從養作𧓲俗字也字書云瘡肉中蟲行也或從手作攁發動也說文搔蛘也從虫羊聲有作痒者不
成字也)。

若𥁄(禹俱反案𥁄是高道乞士應器鉢𥁄也經文從木作杇非也)。

** 下卷

𥊄𥊄(默崩反文字釋訓云瞢瞢目不明也爾雅亂也考聲悶也說文從首從䀏䀏音縣苜音日)。

適在(丁歷反考聲云適猶指實也集訓云適然也經從帝作啻非也)。

郁耆(上夾六反下音祇梵語西國花名也經文作郁字者錯書形也)。

猗喜(上音依古人僻用字也本義是依字冝改從依)。

為瞑(音冥考聲閉目也左傳云謚曰靈而不瞋謚曰成乃暝說文翕目也從目冥聲翕音歆急反)。

* 中本起經上卷玄應撰

拘隣(此譯云阿若名已知拘隣者姓也初度五人名也一名拘隣二名頗陛三名跋提四名十力迦葉五名摩男拘
利)。

怖悸(古文作痵同其季反字林心動說文氣不定也方言𢜽悸也注云謂竦悸也𢜽音葵之字)。

屏營(卑營反謂惶遽也廣雅屏營佂伀也經文作併甫政反說文併也併非此義)。

俱躓(古文䠟躓二形今作疐同猪吏反通俗文事不利曰躓限至曰礙字)。

** 下卷

妖冶(下余者反周易治容誨媱劉巘曰冶妖冶也謂傲自得莊飾鮮明之皃也)。

狂憨(呼藍反字書憨愚也郭璞曰鵽鳥憨急謂虛勇也)。

靈柩(渠救反小雅有屍謂之柩空棺謂之櫬禮記在棺曰柩鄭玄柩之言究也白虎通曰柩之言久也夂不復變也)。

焜煌(胡本反下胡光反方言焜盛也郭璞曰焜煌盛皃也煌明也蒼頡篇煌光也經文作煇字與暉非此用也)。

恂恂(私巡反論語恂恂如也王肅曰溫恭皃也廣雅云恂恂如也爾雅恂恂戰慄也)。

斑駮(又作辨同百顏反說文辨駮也蒼頡篇辨文皃也雜色為斑經文作斒方間反斒爛也爛音力間反)。

* 七知經一卷(無字音釋)

* 鹹水喻經一卷

鹹水(恰緘反爾雅鹹苦也郭璞云苦即大鹹也說文鹹亦銜也北方味也從𠧸音鹵咸聲也)。

* 佛說一切流攝守因經慧琳撰

弊尪(上毘袂反下烏光反說文尪跛曲脛也字從大象偏曲之形也從尤音汪從王也)。

* 四諦經(十八)玄應撰

執變(碑院反變化也易也更也白虎通曰灾變者何變非常也經文作熱誤也字書示無此字也)。

咽瘤(力周反說文瘤腫也廣雅瘤病也經文從口作𠺕非字也)。

* 佛說恒水經一卷慧琳撰

圊圂(上七精反字書圊亦圂也說文圂廁也從口音韋青聲也下胡困反案說文亦從口從豕經文從水作溷俗字
也)。

洿池(沃孤反廣雅洿深也杜注左傳云濁水不流也說文從夸從水夸音區夸聲也)。

* 本相猗致經一卷玄應撰

轉依(倚毛反毛詩傳云依倚也郭璞注方言云依憑也廣雅云依恃也說文從人從衣經文從犬作猗猗者歎辭也
非經義也)。

* 佛說緣本致經一卷慧琳撰

愛訒(仁振反孔注論語云其言也訒說文從言刃聲)。

眩曜(上玄絹反賈注國語云眩惑也顧野王云眩亦示幻者也說文從目從玄下遙笑反廣雅曜明也博雅云照也
說文從曰翟聲也或作燿同)。

賢儁(遵峻反淮南子曰才過千人曰儁今通俗作俊說文下從弓惟惟音許惟反雋聲也經文作㑺俗字也)。

* 佛說頂生王故事經一卷慧琳撰

曩㫺(囊朗反爾雅曩久也考聲云昔也說文從曰襄聲也下星歷反經作昔俗字也)。

繁稠(上飯䊟反毛詩傳曰繁稠多也鄭注禮記繁盛也說文從系音覓從敏下胄流反廣雅稠穊也毛詩傳云稠密
也說文多也從禾周聲䊟音晚班反音班)。

揚簸(下波我反毛詩傳曰簸糠者也說文簸揚米去糖也從箕從皮)。

睥睨(上紕計反下倪計反廣雅云睥視也字書云邪視也淮南子云左睥右睨也說文並從目卑兒皆聲字也)。

眼眴(玄絹反王注楚辭云眴視皃也說文目搖動也從目旬而聲也旬音同)。

* 佛說文陁竭王經一卷慧琳撰

勞𧶘(上勞到反下來岱反爾雅云𧶘賜也孔注尚書云𧶘與也考聲云勞𧶘相慰問也說文勞從力從熒省𧶘從來
貝也形聲字)。

問訊(下音辛進反蒼頡篇云訊亦問也毛詩箋云訊言也說文從言從卂卂亦聲也卂音迅也經文作訙俗字非正
字也)。

* 佛說鐵城泥犂經一卷慧琳撰

邠坻(筆旻反或作幽下帝奚反梵語也不求字義也)。

雨泡(上音宇下魄茅反考聲云水上浮漚也說文從水從包聲也)。

喙􂌯(上兄穢反禮記脩首者進喙說文喙亦口也從口喙聲下即髓反考聲云鳥口也或作𠲿􃿶亦作􃿷也古今正
字鳥喙也從口束聲也束音次形字也)。

𢧵剝(上前節反廣雅截割也說文斷也從戈從雀經作截俗字也下拜角反廣雅剝去皮也毛詩箋云剝削也說文
割從刀從彔彔音祿)。

槃簁務(中師綺反地獄名也)。

持𨥨(下母侯反說文𨥨長二丈建於兵車也正體象形作矛字也或作鉾俗字也古文作𢦵並同也)。

磔開(竹格反廣雅云磔張也考聲云開也說文從石桀聲經文作柁非也)。

* 古來世時經一卷玄應撰

炊作(出為反說文炊爨七亂反從火欠聲)。

比丘咄(都骨反梵語也)。

* 阿那律八念經一卷惠琳撰

椷簏(上胡緘反廣雅云篋謂之椷字書云木篋也說文亦篋也從木咸聲下聾谷反王注楚辭云麤竹器也說文竹
高篋也從竹鹿聲字正形也)。

差跌(上廁師反考聲云不相值也韻詮云參差不齊也下田結反廣雅云跌亦差也考聲足差跌也方言蹶也說文
足踢也一云越也從足失聲踢音唐)。

筋緩(上謹銀反說文筋者肉之力也從竹竹物之多筋者經作䈥俗字也下胡管反鄭注考工記緩寬也爾雅云舒
也賈注國語遲也說文從糸音覓爰音袁聲也)。

皮皺(側救反字書皺皮聚也文字典說皮寬聚也從皮芻聲芻音楚俱反)。

癎癲(限間反聲類小兒癲病也說文從疒間聲下典年反廣雅癲狂也聲類云風病也說文從疒音女厄反顛聲也)。

* 閻羅王五天使者經一卷

閻羅(或名閻磨羅應言夜磨盧迦此譯云雙世也竊謂苦樂並受號之為雙也)。

刓刻(又作园同五桓反刓削也廣雅刓斷也刻鏤也)。

裹蘊(於雲反謂聚草蕘束之以𤑔火者漢書束蘊乞火是也蕘音而消反)。

火燎(又作􃜸同力照反說文從炙字正形)。

* 離睡經一卷惠琳撰

彷徉(上薄光反下餘章反顧野王云彷徉猶徘徊也古今正字上從彳從方下從彳從羊)。

右脅(下虛劫反說文脅肚兩膀也從三力作劦從肉經中作脇非)。

* 佛說求欲經一卷惠琳撰

洗拭(上西禮反說文洗足也今亦以為洗濯之字從水先聲亦作洒也下尸翼反鄭注儀禮云拭清也郭注爾雅云
拭亦清潔也說文從手式聲)。

摶食(上段欒反前阿含十報經中已釋訖說文圓也從手專聲)。

* 佛說是法非法經一卷(無字音訓)

* 佛說受歲經一卷惠琳撰

反戾(𥠖計反毛詩箋云戾不善也廣雅云戾亦佷也謚法曰不悔前過曰戾說文從戶從犬也)。

* 佛說梵志計水淨經一卷惠琳撰

􃿸(盧古反杜注左傳􃿹确确音坈角反确薄之地也說文西方鹹地從古文􃿺字省象塩形也􃿺音西)。

* 佛說苦音陰經一卷惠琳撰

呰懱(上茲此反鄭注禮記呰毀也說文呵也從口此聲亦作訾下眠結反賈注國語云懱猶滅也箋懱亦輕也說文
從心從蔑音與上同經文單作蔑誤也)。

蠅𤼭(上翼陵反毛詩箋云蠅之為蟲污自為黑污黑為白也說文從虫從黽音猛下遭老反蜜齧人而跳也說
文從虫從􃺙􃺙音爪經文作􃿻訛略也)。

所蛆(知列反博雅􃿼螫也說文從虫􂦘聲經文作咥非也螫音適也)。

以鏚(七績反字書云鏚斧也文字典說鏚亦鉞斧也從金戚聲之字)。

􂌦骨(遄耎反􂌦腓膓也文字典說云從足尃聲或作腨同)。

髀骨(上屏米反說文髀股外骨也正作䯗經文或作䏶者非也)。

* 佛說苦陰因事經一卷惠琳撰

在釋羇底(寄冝反梵語不釋字經文作䩭不成字)。

尼拘蔞園中(縷誅反梵語圜名亦名藍毘尼之圜)。

彷徉(上音旁下音羊前離睡經已具釋訖也)。

募彼(摸布反考聲云求也說文廣求也從力從慕省聲字也)。

梟首(䁶堯反說文倒首字也斷首而倒懸也經作䲷字非也)。

常􃿽(其雉反考聲􃿽者拜而􃿾也說文從足忌聲)。

* 釋摩男本經一卷惠琳撰

𦍬磔(上古吳反孔注尚書云𦍬罪也鄭注禮記云𦍬之言枯也謂磔之也說文從辛古聲也經文從羊作𦍬非也下
陟格反已於上文鐵城泥犁經釋訖)。

其頟(五格反方言頟顙也說文從頁音頡各聲經文從客作額俗字也)。

沛施(普具反王逸注楚辭云沛行皃也廣雅云沛大也又沛流也說文從水市聲也)。

* 樂想經一卷(無字音訓)

* 佛說漏分布經一卷(小乘)惠琳撰

知漏(樓豆反顧野王云漏猶泄也詩注淮南子云漏失也又曰穿也案法華經云諸漏已盡無復煩惱是也說文從
水屚音同上)。

痛劇(擎戟反顧野王云劇甚也謂更甚於前也古今正字從刀豦音巨聲也經作劇字非也)。

* 阿耨風經一卷(無字音釋)

* 諸法本經一卷(無字音釋)
一切經音義卷第五十三



一切經音義卷第五十四

翻經沙門慧琳撰

  
  * 
音瞿曇彌記果經一卷　慧琳
瞻波比丘經一卷　慧琳
伏婬經一卷　慧琳
魔嬈亂經一卷　玄應
弊魔試目連經一卷　慧琳
賴吒和羅經一卷　玄應
善生子經一卷　慧琳
數經一卷　玄應
梵志呵羅延問經一卷　玄應
三歸五戒功德經一卷　無
黃竹園老婆羅門經一卷　慧琳
梵摩喻經一卷　玄應
須達經一卷　慧琳
尊上經一卷　無
鸚鵡經一卷　玄應
兜調經一卷　慧琳
意經一卷　慧琳
應法經一卷　無
泥犁經一卷　玄應
齋經一卷　惠琳
普法義經一卷　惠琳
廣義法門經一卷　惠琳
誡德香經一卷　無
邪見經一卷　無
優婆夷墮舍迦經一卷　惠琳
鞞摩肅經一卷　惠琳
婆羅門子命終經一卷　無
十支居士經一卷　無
箭喻經一卷　惠琳
波斯匿王土坌身經　玄應
四人出現經一卷　惠琳
須摩提女經一卷　惠琳
婆羅門避死經一卷　無
施食獲福經一卷　惠琳
頻婆娑羅王詣佛經一卷　惠琳
長者子六過出家經一卷　惠琳
鴦崛摩經一卷　惠琳
鴦崛髻經一卷　惠琳
力士移山經一卷　玄應
四未曾有經一卷　無
七佛父母經一卷　玄應
放牛經一卷　惠琳
緣起經一卷　惠琳
十一想如來經一卷　無
四泥𥟦經一卷　惠琳
阿那邠邱經一卷　惠琳
佛母泥洹經一卷　惠琳
大愛道泥洹經一卷　玄應
國王不犁經一卷　惠琳
舍衛國王夢見十事經一卷　惠琳
阿難同學經一卷　惠琳
五蘊皆空經一卷　無
七處三觀經一卷　玄應
聖法印經一卷　惠琳
五陰譬喻經一卷　惠琳
水沫所漂經一卷　惠琳
不自守意經一卷　無
轉法輪經一卷　無
三轉法輪經一卷　惠琳
八正道經一卷　無
難提釋經一卷　惠琳
馬有三相經一卷　無
馬有八態經一卷　玄應
相應相可經一卷　無
餓鬼報應經一卷　無
鬼問目連經一卷　無
雜藏經一卷　玄應
雜阿含經一卷　玄應
治禪病祕要經一卷　惠琳
舍頭諫經一卷　玄應
摩鄧伽經三卷　玄應
摩鄧女經一卷　惠琳
摩鄧女解形中六事經一卷　無
餓鬼報應經一卷　惠琳
阿難問佛吉凶經一卷　玄應
阿難分別經一卷　玄應
右七十六經七十八卷同此卷音。

* 佛說瞿曇彌記果經惠琳撰

羇底(上記冝反從冈作羇經文去冈從革從奇作䩭不成字下底字錯書瘐字非也羇底梵語𠛴帝別種之異名
也)。

𧄼瞢(上音騰下墨崩反蒼頡篇云𧄼瞢臥初起皃也悶心毛詩傳曰瞢瞢亂皃二字竝從夢省形聲)。

乳哺(蒲慕反韻英云哺咀也食在口曰哺經作餔非本字也)。

不譏比丘(紀冝反廣雅譏諫也鄭注禮記云察是非也說文誹也從言幾聲)。

種種囊(諾郎反考聲有底袋也說文從􃮃從㯻省􃮃亦聲也􃮃音儜㯻音混也)。

* 瞻波比丘經(無字可音)

* 佛說伏婬經惠琳撰

憋惡(篇蔑反郭注方言憋怤惡性也說文從心敝聲憋音弊)。

* 魔嬈亂經玄應撰

鵁在(音交說文鵁鶄也群飛尾如雌雞鳴相呼食之治風也)。

* 弊魔試目連經惠琳撰

黤黑(烏感反王注楚辭云黤黮不明皃也說文青黑色也從黑奄聲)。

喘息(川兖反)。

裸形(華瓦反)。

四徼(晈弔反漢書曰徼塞邊境外也說文從彳敫聲也彳音丑赤反)。

笥􃙿(司寺反顧野王云笥盛衣服竹器也說文從竹司聲)。

日昳(田涅反)。

* 賴吒和羅經玄應撰

黈羅剾吒國(古文作紏斢二形同他口吐口二反剾音烏溝反)。

辭訣(古穴反訣別也通俗文云死別曰訣也)。

* 佛說善生子經惠琳撰

晞坐(喜依反毛詩傳曰晞明之始升也又曰晞􃲄也說文乾也從曰希聲也)。

盪士(堂朗反苞注論語云盪廣遠之皃也顧野王云盪亦放也說文從皿從湯或作蕩或從心作橡)。

狎下(上咸甲反杜注左傳狎人之習附也孔注尚書狎近也說文從犬甲聲經作狹非也)。

遘善(古候反毛詩傳云遘猶遇也郭注爾雅亦謂相遭遇也說文從辵冓聲也辵音丑略反冓音古候反)。

莅於(上力至反鄭注禮記莅臨也亦作涖說文從艸位聲)。

徃短(端管反蒼頡篇短促也說文不長也從矢從豆經從手作𢭃俗字)。

弭謗(彌俾反毛詩傳云弭止息也韓詩弭滅也賈注國語弭忘也說文從弓耳聲)。

𨵵門(含臘反爾雅𨵵戶謂之扉說文𨵵閉也從門盇聲也盇音合)。

敖逸(五高反文字集略遨遊也廣雅云嬉也說文從出從放辵音丑略反)。

儲偫(上佇猪反考說云儲積也說文偫也蓄也從人諸聲下持里反考聲云偫待也所望也儲也說文具也從人待
聲經從足作𨂄非也)。

* 佛說數經玄應撰

羇絆(下補判反考聲絆繫兩足也說文馬馽也糸半聲也經文作䩭靽並不成字非也馽音知立反糸音覓)。

* 梵志頗羅延問種尊經玄應撰

駏驉(渠語反下許居反謂似騾而小牛父馬子者也)。

阿洫(虛逼反人名也依字水之通川者也)。

* 三歸五戒慈心功德經(無字可音訓)

* 佛為黃竹園老婆羅門說學經惠琳

尠得(上仙淺反考聲云少也爾雅云尠寡也鄭注禮記云尠空也或作𢻖說文從甚少聲今亦通作鮮)。

* 梵摩喻經玄應撰

如砥(又作底同之視反底平也直也尚書礪砥砮石孔安國曰砥細於礪皆磨石也砮音乃乎反)。

披纚(今作縱同山綺反案森纚好皃也颯纚長袖皃也纚𥱰也颯音枼答反)。

病瘳(恥留反尚書王翌曰乃瘳差也愈也)。

* 佛說須達經惠琳撰

雜穬(下古猛反前第三十五卷未曾有經已釋訖)。

* 佛說尊上經(無字可音訓)

* 鸚鵡經玄應撰

吟哦(又作訡牛金反下吾歌反江南謂諷為吟哦蒼頡篇云吟嘆也)。

門閾(古文作䦗同吁域反爾雅㭈謂之閾郭璞曰門限也扶音千結反)。

* 佛說兜調經惠琳撰

金𤨏(下蘇果反廣雅𤨏連也字書亦連環也說文從玉𧴪聲也𧴪音同上經文作璅非也)。

氍氀(上具俱反下色于反埤蒼云氍氀毾㲪也聲類云亦毛席也廣雅云氍氀𦋺也說文並從毛形聲字也)。

毾㲪(上吐盍反下得能反埤蒼云毾㲪毛席也說文並從毛形聲字也經作此闟登字非也)。

吠佛(扶癈反說文吠鳴也從口從犬經作哄字非也)。

言咆(鮑交反廣雅云咆鳴也說文嚊也從口包聲)。

臿牀(楚夾反說文從于從臼象形字也)。

爬地(白麻反考聲或作把)。

* 佛說意經惠琳撰

捷疾(潛葉反毛詩傳捷勝也方言捷亦健也說文從手疌聲疌音同上經作捷非也)。

* 應法經(無字可音訓)

* 泥犂經玄應撰

竹錍(字冝作篦補奚反以竹為篦打捶者也)。

鞭掫(丁類反俗語也謂打掫也經文作䩞他煩反案飾也䩞非此義)。

鈇㩫(方于反說文莝斫也莝音倉臥反公羊傳曰不忍加之鈇質何休曰斬腰之罪也蒼頡篇鈇椹也亦橫斧也案
橫斧者如莝對下之逸反埤蒼􃿿椹也經作鎮非也)。

蟲豸(直爾反爾雅云有足謂之虫無足謂之豸)。

* 佛說齋經惠琳撰

澣衣(活管父劉注公羊傳云去舊垢曰澣說文從水幹聲或作浣也)。

* 普法義經惠琳撰

評諄(上病朋反考聲評議也古今正字訶也文字典說評事者大理司官名也從言平聲下準純反考聲告之丁寧
也鄭注禮記云誠懇皃也至也說文告曉之執也從言􃭄聲)。

為抑(應力反考聲云抑止也理也說文按也從反印字也今隸書相承從手作抑)。

* 佛說廣義法門經惠琳撰

控制(上苦貢反毛詩傳云止馬曰控又云控引也說文匈奴引弓亦曰控絃從手空聲)。

* 誡德香經(無字音訓)

* 邪見經(無字音訓)

* 優婆夷墮舍迦經惠琳撰

􄀀如是(奴改反爾雅云􄀀即乃字也聲類至也說文從西從乚音隱)。

閱哀(上緣決反毛詩傳云閱容也說文具數於門中從門兊聲)。

珠璣(紀希反顧野王云南海𧉻所產珠月盈則多月虧則少孔注尚書璣亦珠類也說文璣不圓珠也並從王幾朱
皆聲也)。

鳩溜(上九尤反下力尤反梵語也)。

提渝(下庾珠反梵語也)。

遬摩(蘇祿反梵語也)。

* 佛說鞞摩肅經　惠琳撰

著麩(下撫無反蒼頡篇麩麥皮也說文小麥皮也從麥夫聲或從孚作䴸俗字也)。

* 佛說婆羅門子命終愛念不離經惠琳撰

倮形(華卦反顧野王云脫衣露祖也古今正字或為裸或作躶從人果聲)。

* 佛說十支居士八城人經惠琳撰

饌具(士眷反鄭注儀禮云饌陳也馬注論語云饌飲食也廣雅云進也說文具食也從食巽聲也)。

* 佛說箭喻經惠琳撰

鶬鶴(上錯郎反爾雅鶬麋鴰郭璞曰鶬鴰也說文鶥鴰也從鳥倉聲下何各反淮南子云鷄知將曉鶴知夜半說文
仙鳥也從鳥寉聲寉音同上寉從冖從隹冖音癸營反)。

* 波斯匿王太后崩塵土坌身經玄應撰

期頥(以之反禮記百年曰期頤鄭玄曰期猶要也頤養也孝子要盡養之道而已)。

* 佛說四人出現世間經惠琳撰

魁膾(上苦迴反下古外反鄭注禮記魁猶首也廣雅云膾猶制也說文從斗鬼聲也下膾字從肉會聲也)。

* 佛說須摩提女經惠琳撰

亘雲(上古􄀁反方言亘竟也毛詩傳云亘遍也說文云從曰從二經文從糸作絙非也糸音覓)。

赤隣􄀂(梵語不分明譯經者拙惡也此亦是寶名或是錯書也)。

琉璃琴(渠吟反樂器也以吠瑠璃寶作之琴亦天樂具也)。

睒電(上攝􃪙反電光也蒼頡篇云晱暫見也說文暫視也從目炎聲)。

* 佛說婆羅門避死經(無字可音訓)

* 佛說食施獲五福報經惠琳撰

弘廓(苦郭反爾雅廓大也廣雅空也古今正字張小使大謂之廓從广郭聲也)。

暐曄(上韋鬼反說文盛明也正從火作煒下炎劫反說文云曄光明皃也或作曅亦從火作燁)。

耗減(上呼奧反埤蒼耗消也說文從禾毛聲下咸斬反韓詩減少也杜注左傳云秏也損也說文從水咸聲也)。

躓礙(上知利反考聲躓礙不進也正作疐下五蓋反考聲云礙隔也說文止也從石從疑博雅作閡韻略作硋文字
集略作㝵並俗字也)。

* 頻婆娑羅王詣佛供養經惠琳撰

金屣(師滓反考聲云履之不攝􄀃者也字書䩡𩌦也即今之皮履也西國俗尚著此也說文作𩌦鞮屬從革徙聲或
作􄀄並同䩡音公冾反鞮音丁奚反)。

珠柄拂(中兵命反考聲云柄器物所持處也言珠柄者以珠玉等鈿飾所持拂柄也文字典說柄本也柯也
物之把處也從木丙聲或作𥟱下紛物反)。

* 長者子六過出家經惠琳撰

萠芽(麥耕反玉篇云萌亦芽也說文亦草芽也從艸朋聲艸音草)。

* 佛說鴦掘摩經惠琳撰

博綜(下宗送反說文綜機縷持絲交者曰綜從糸宗聲糸音覓也)。

稟仰(上彼錦反孔注尚書稟人所承受也說文從㐭從禾㐭音力錦反)。

諮諏(上姉私反考聲云諮問於善也廣雅白也說文從言咨聲下足須反杜注左傳云諏問正事爾雅謀也說文聚
謀也從言取聲經文作􄀅誤書也)。

儀範(凡黯反上聲字也爾雅範常也韻英則也考聲摸也說文法也古法有竹形以竹簡書之故言法也從竹從車
從𣲩省聲也經文作鈴非也甚無此理)。

猥乘(上烏賄反蒼頡篇猥頓也廣雅猥眾也說文從犬畏聲賄音灰每反)。

偃體(於獻反孔注論語云偃仆也賈注國語云偃息也廣雅云偃仰也說文從人匽聲匽音同上經從糸作􄀆誤也
糸音覓)。

裹師(上補毛反顧野王云裹猶美之也鄭注禮記云褒猶進也說文亦博裾也從衣􃞙聲􃞙音保俗作褒經文作褒
誤書也)。

嬲觸(上奴鳥反考聲云嬲相戲弄也或作嬈也)。

譖曰(側禁反博雅𧮂毀也何休注公羊傳云無其事曰誣如其事曰𧮂說文愬也從言替聲也)。

牽掣(下闡列反考聲云掣頓拽也顧野王云掣猶牽也說文引而縱也從手制聲)。

摧捽(上藏雷反下存沒反賈注國語捽掣頓也說文持頭髮也從手卒聲)。

一契(溪計反考聲云契猶券也杜注左傳云要契之辭也說文大約也從㓞古八反從大經從云作􄀇非也書錯也)。

邀憤(杳堯反杜注左傳邀要也賈注國語云求也說文古今正字遮也抄也從辵從噭省聲也噭音叫下墳粉反賈
注國語憤猶盛也鄭注禮記云怒氣充實也方言憤也說文懣也從心賁聲)。

噴吒(上普悶反下摘嫁反蒼頡篇噴亦吒也說文噴鼓鼻也並從口賁乇皆聲乇音竹厄反)。

􄀈牧(楚俱反顧野王刈乾草也說文亦刈草也象包束草之形也下蒙祿反廣雅云牧養也漢書牧者畜養之總名
也說文從牛攴聲攴音普卜反)。

狼藉(洛當反下情弈反劉注孟子草多饒狼藉也玉篇云草縱橫也說文上從犬從良下從草􄀉聲稓音同上)。

􄀊饟(子奚反鄭注周禮􄀋持行道粮用也顧野王持也廣雅送也說文持遺也從貝齋聲經作賷俗字也下式掌反
爾雅饟饋也方言云周人謂餉曰饋從食襄聲經作餉亦通俗字也饋音匱也)。

必勦(焦小反孔注尚書動截也謂絕滅之書說文從力從巢巢音柴交反)。

投捭(下補賈反廣雅捭開也說文兩手撣擊也從手卑聲亦作擺)。

開䦱(下為彼反賈注國語云䦱闢也蒼頡篇開也說文闢門也從門為聲)。

瞥見(上片蔑反考聲云纔見也說文從目從敝聲也經作𣣫非也)。

* 佛說鴦崛髻經惠琳撰

攜手(上惠圭反顧野王云𢹂持也何注公羊傳𢹂提也孟注漢書云連也說文從手嶲聲嶲音同上)。

漂溺(上匹遙反顧野王云漂流也說文漂浮也文字典說從水票聲票音必遙反經作㵱誤也)。

韁絆(上居良反集訓云韁馬䌜也緤繫馬繩也說文從革畺聲也)。

* 力士移山經玄應撰

勠力(呂掬反國語云勠力一心賈逵曰勠并力也尚書與之勠力孔安國曰陳力也)。

銘譽(莫庭反謂鐫刻金石以記功德者也銘名也言有功者書其功於太常也)。

蹶舉(居月反謂蹶擲之也爾雅蹶動也郭璞曰蹶搖之貌也亦驚駭急疾之貌也蹶起也)。

蔑屑(無結反下先結反埤蒼􄀌揳拭滅也)。

餧餓(奴罪反論語耕也餧在其中鄭玄餧亦餓也)。

霖雨(力金反左傳雨自三日已上為霖爾雅久雨謂之滛滛謂之霖亦謂三日已上也)。

* 佛說四未曾有經(無字可音訓)

* 七佛父母姓字經玄應撰

盤裱(方廟反依字領巾也)。

多鞬陁(記言反)。

* 佛說放牛經惠琳撰

摩刷(下所刮反郭注爾雅云刷掃刷所以清涼也顧野王云刷亦剪剃也說文刷刮也從刀𡰯從省聲刮音關八反)。

* 緣起經惠琳撰

傴曲(上紆禹反廣雅傴亦曲也考聲云曲𦝫也說文僂也從人區聲)。

黑黶(下伊琰反考聲黶淺黑也黑子也說文肉黑也從黑厭聲)。

捨㬉(奴管反或從火作煗煗溫也火大也從曰耎聲也)。

* 佛說十一想思念如來經(無字可音訓)

* 佛說四泥犂經惠琳撰

禘婆達兜(梵語即提婆達多名也)。

佉梨(上羌迦反里知反梵語也)。

* 阿那邠􃘕化七子經惠琳撰

儴伽(上汝昌反下強迦反並梵語也經從虫作蠰音女兩反非也)。

* 大愛道般泥洹經玄應撰

諄𨚗(古文訰同之𨳝反此譯云碎未謂人名也經文作𣮢誤也)。

阜恩(扶武反國語所阜財用賈逵曰阜厚也阜亦盛也大也蒼頡篇云山庳而大也)。

* 佛母般泥洹經惠琳撰

后薨(下呼肱反郭注爾雅薨死也廣雅云亾也說文公侯也從死從夢省聲也)。

樟柟梓(上掌穰反顧野王云大木也考聲木名也中納潭反郭注爾雅亦大木也俗作楠經作棚誤也下茲
死反考工記云致木之工梓為器也考聲云亦木名也尚書曰楄梓豫樟是也)。

噓唏(上許居反鄭注禮記云噓􃚐之聲也顧野王云口出氣曰噓說文亦出氣也從口虛聲下喜衣反言唏痛也哀
而不泣也說文從口希聲)。

* 佛說國王不𥠖先尼十夢經惠琳撰

食尻(下考高反考聲云尻隱處也儀禮兩䏶屬于尻也說文從尸九聲)。

* 舍衛國王夢見十事經惠琳撰

饋遺(上達位反鄭注周禮饋進物也儀禮云廌熟食也說文從食貴聲下唯醉反毛詩傳云遺加也顧野王云贈也
廣雅云遺與也說文從辵貴聲辵音丑略反)。

* 佛說阿難同學經惠琳撰

親昵(下尼窒反毛詩傳云昵近也郭注爾雅亦謂親近也杜注左傳昵亦親也說文從日尼聲或從匿作暱)。

* 佛說五蘊皆空經(無字可音訓)

* 七處三觀經玄應撰

拄亦(陟縷反謂榰拄也經文從足作跓俗字也)。

頂𩕳(乃挺反蒼頡篇云頂顛也廣雅頂上也字苑頭上也今俗呼頂為頂𩕳)。

* 佛說聖法印經惠琳撰

唯諾(上惟癸反鄭注禮記云唯恭於諾說文從口隹聲下囊洛反又音而者反毛詩傳云諾應辭也何注公羊傳云
受語辭也說文從言若聲)。

* 五陰譬喻經惠琳撰

夫劈(下􄀍覓反廣雅云劈剖裂也埤蒼亦剖也說文破也從刀辟聲也)。

* 佛說水沫所㵱經惠琳撰

聚沫(下滿鉢反顧野王云沫水上浮沫也王注楚辭云沫微沫之沫也古今正字從水末聲)。

依怙(下胡故反說文云怙恃也從心古聲)。

雲曀(下伊計反毛詩傳曰陰而風曰曀文字典說從日壹聲)。

* 不自守意經　轉法輪經

(已上二經並無字可音訓)。

* 佛說三轉法輪經惠琳撰

婆羅痆斯仙人經(痆音赧黠反梵語也)。

* 八正道經(無字音釋)

* 難提釋經惠琳撰

鑽可(上纂巒反國語云鑽鑿也顧野王云鐫也集訓㓨也穿物鐵也說文穿也從金贊聲)。

* 馬有三相經(無字音訓)

* 馬有八態譬人經玄應撰

車軨(又作􄀎同力庭反說文車間橫木也即車軨子也)。

摩挱(桒何反聲類摩挱猶捫摸也摩挱亦抺𢶞也抺音莫割反𢶞蘇割也)。

噏噬(𦏁及反廣雅噏飲也下時制反噬齧也食也)。

䫌頭(普米反說文􄀏頭也蒼頡篇不正也廣雅䫌邪也)。

* 相應相可經　餓鬼報應經　鬼問目連經

(上三經並無字音訓)。

* 雜藏經玄應撰

醞酒(於運反醞釀也蒼頡篇酒母也廣雅醞投也)。

貲輸(子離反廣雅云貲貨也蒼頡篇貲財也說文小罰以財自贖也漢律民不傜貲又以貲為郎皆是也經文從言
作訾訾量也訾非此義)。

* 雜阿含經玄應撰

𨽁中(古文𨞮􄀐二形今作聚同才句反廣雅居也謂人所聚居處)。

田家(徒年反爾雅田土也說文陳樹稻穀曰田也經文作佃徒見徒年二反說文佃中也春秋傳曰乘中佃謂一轅
車也佃非此義)。

具譚(徒南反經中多作瞿曇正言喬荅摩此因仙人名為姓也)。

叉勝(徒隥反謂通徹囊也經文作投鄧非也)。

􃡥􃡦(先闕未音)。

一挈(苦節反挈猶提也說文挈懸持也挈擊也)。

憂懣(古文懣同莫本反說文懣煩也蒼頡篇云懣悶也亦憤也)。

憂􃼜(奴道反說文有所恨痛也今汝南人有所恨言大􃼜今皆作惱)。

矢溺(又作𢨻說文作𦳊同式旨反糞矢也下正體作浘尿二形同乃吊反經文作溺假借耳)。

屬圩(宜作盂同禹俱反盂器也)。

兊兒(徒外反兊悅也見也又兊形謂媠面一頭廣一頭狹也媠音湯果也)。

儇儇咋咋(許緣反謂家道未成也下作諸同壯白反咋咋然聲也)。

(已下四卷玄應依古經音訓開元目錄無
此經且存而不遺)。

* 治禪病祕要經第一卷玄應撰

樹揩(先不音)。

綩綣(於遠反下袪阮反鋺綣猶綣也繾綣謂不相離也)。

蚰蜒(又作蝣同餘周反方言蚰鋋或名入耳)。

** 第二卷

殘膜(􄀑各反說文肉間膜也經文作瘼誤也)。

透擲(他豆式六二反方言透驚也宋衛南楚凡相驚曰透廣雅透燒也)。

瘭疽(卑遙反廣雅癰成也埤蒼瘭疽也說文瘭疽久癰也)。

** 第三卷

樹荄(古來反說文草根也方言東齊謂􄀒根為荄也)。

噆食(子臘反說文朁銜也埤蒼齧脣也義與唼同唼血也通俗文作師入口也莊子作𠾱蚊䖟𠾱膚是也)。

泓然(一宏反說文下深大也廣雅泓泓深也)。

㰆囊(久作排􄀓二形同蒲戒反謂鍛家用炊火也)。

亢骨(又作頑同下堂反蒼頡篇冗咽也說文人頸也)。

兜婆(或言偷婆或云塔婆正言窣覩波此言廟也)。

* 治禪病祕要法玄應撰

鴟鵂(許牛反爾雅恠鴟舍人曰一名恠鳥一名鵂鶹南陽名鉤鵅字林鴟鵂)。

藹吉(烏蓋反梵言譪吉支此云起尸鬼也)。

上梟(吉堯反毛詩草木疏云流離鳥也自關而西謂梟為流離其子適大還食其母郭璞注爾雅以為土梟經文作
鵁非也)。

處𤹝(畢利反說文足氣不至也經文作肶字與肶同音鼻尸反䏶非此用論語堯舜其猶病諸孔注云病難也)。

(已上四卷開元目錄中無此經)。

* 治禪病祕要法經惠琳撰

如霹靂(上匹覓反下靈的反史記云霹靂者陽氣之動也顧野王云大雷震也郭璞注爾雅云雷之急擊也
古今正字並從雨辟歷皆聲經從足作躃􃼃非也)。

乳滴滴(上儒主反廣雅云乳生也說文云人及鳥生子曰乳獸曰產從孚從乙乙者玄鳥也下丁歷反說文
水落霑著物也從水啻聲也)。

密緻(上旻筆反鄭注周禮云密審也廣雅靜也說文作宓安靜也從宀必聲或作密下馳利反考聲云密緻者繒帛
之密也古今正字從糸致聲也)。

擎乳湩(上競京反廣雅云擎舉也字書從廾音拱作㢣又作擏皆古字也文字典說從手敬聲經從馬作驚
非也下斸用反郭注穆重天子傳云湩乳汁也今江南人亦呼乳為湩也古今正字從水重聲)。

鍼鑽(上章任反廣雅云鍼㓨也顧野王云綴衣也考聲云鍼所以縫衣線也說文縫也從金咸聲綴音追銳反下祖
官反孟子曰鑽穿孔也說文云所以穿物也從金贊聲亦從刀作劗音同)。

行者欶(上音幸下雙捉反蒼頡篇云欶猶欱也文字集略云以口噏之也說文云欶吮也從欠束聲經作𡂡
非也)。

烔然(上獨冬反埤蒼云烔烔熱貌也韓詩云烔烔旱貌文字典說從火同聲)。

巖崿(上牙咸反杜注左傳云巖險也毛詩傳云巖積石皃也說文云巖崖岸也從山巖聲經作巗俗字亦通下五各
反魏都賦云􄀔崿山形􄀔五敢反)。

麁歰(上蒼胡反下森急反楚辭云言語訥歰也王逸注云歰難也郭璞注方言云歰猶吝也說文云歰不滑也從四
止二倒二正經從三止作澁非也吝音栗振反滑音還八反)。

觀膜(下茫博反說文從肉莫聲)。

潰潰(過對反)。

喉嚨(上喉溝反蒼頡篇云喉咽也下祿紅反郭璞云喉嚨喉咽也古今正字云喉嚨二字並從口侯龍皆聲也)。

肺􄀕(下庚朱反案諸方書明堂圖肺俞心俞肝俞者皆針灸之穴也說文俞字從亼從舟從刂刂者行舟水也亼音
子立反刂音古外反經從肉作胇腧非也)。

自剜(下烏官反埤蒼云剜􃚅也廣雅云􃚅亦剜也考聲云剜曲刻也古今正字云剜削也從刀宛聲􃚅音一玄反)。

馬珂(下可何反廣雅云珂石之次玉者埤蒼云馬腦也顧野王云珂羸屬也出於海中潔白如雪所以纓馬膺也古
今正字從玉可聲羸魯戈反)。

玫瑰(上每盃反下古迴反毛詩傳曰瓊瑰亦石之次玉也說文云玫瑰火齊珠也二字並從王文鬼皆聲)。

啖啖(談覽反廣雅云啖食也說文從口炎聲聲類亦作焰音同經作敢俗字也)。

癵􄀖(上律𡊮反爾雅癵病也顧野王云謂病身體拘曲也說文從疒臠聲下色六反韓詩云縮斂也賈逵注國語云
盡也退也說文云縮乱也就引之縱縮也會意字也從糸宿聲經作攣縮俗字)。

六竅(下企吊反太玄經云竅空也亦孔穴也案六竅者即九竅中眼耳鼻各為一故言七竅古今正字從穴敫聲敫
音𠮧)。

叵堪(坡麼反字書云叵不可者也古今正字義同從口匚聲上音方麼音摩頗反)。

鳥㭰(下咨髓反字書云㭰鳥喙也古今正字從此束聲也聲類或作胔𠲿音同上束音次經作􄀗非也)。

果蓏(上戈火反考聲云果水實也許叔重注淮南子云果猶成周易艮為果蓏說文云在木曰果木實也象形在木
之上也下騾馬反應邵注漢書云草實曰蓏也考聲蓏蔓生也之子也瓜瓠之屬也古今正字云在地曰蓏從􄀘㼌聲􄀙
象子也經從爪作蓏誤也􄀙音庾蔓音萬也)。

黐膠(上勅知反廣雅云黐膠黏也一曰水膠也古今正字云有樹脂黏著物可捕鳥者乃已為黐膠樹也從𥞫离聲
下音交經從米作􄀚非也􃹤音聶沾反离音勅知反)。

鴟鵂(上叱之反下朽流反鄭玄箋毛詩云鴟惡鳴鳥也案鴟鵂者怪鳥也晝潛夜出而飛同荒鷄鴟梟之屬也大如
鳶目赤色蒼黑也古今正字亦鳩鴟也即鵂􄀛鳥也鴟字或從隹作鴟鵂字從鳥休聲經作鵄俗字也)。

歌唄(下牌拜反集訓云唄梵聲也考聲云法事聲也文字典說從口貝聲)。

蹲踞(上徂昆反杜注左傳云蹲聚也說文云蹲亦踞也從足尊聲下居御反說文云踞即蹲居也從足居聲)。

摶撮(上􂞺鸞反搏雅云摶手握物使相著也說文從手專聲也下祖未反應劭注漢書云三指撮也或兩指撮也古
今正字從手最聲也)。

柁身(上他可反說文從木它聲它音駝經從宅作柁非也)。

貍猫(上力知反下音茅)。

鼷鼠(上音奚)。

獼猴(上寐卑反下音侯)。

狐鬽(下眉祕反或作魅)。

蛕蟲(上音回考聲云蛕人腹中蟲名也說文從虫有聲亦作蚘經作蛔俗字也)。

坌塵(上盆悶反)。

澡盥(上遭老反下官款反上聲字也古今正字云盥者澡手也從臼水臨皿曰盥會意字也經從水作俗字也)。

藹吉支(上埃蓋反梵語起屍鬼名也)。

吸諸風(上歆急反廣雅吸欱也顧野王云息入也說文云內息也從口及聲)。

喘息(上川兖反)。

憺怕(上談濫反下烹百反廣雅云怕靜也)。

如駛(下音使蒼頡篇云駛疾也從馬史聲)。

甘蔗(下支夜反)。

苗裔(下移祭反文字集略云𧜉遠也尚書云德垂後𧜉集訓云後末也說文從衣冏聲也冏女滑反)。

足躡(黏軷反廣雅云躡履躡也亦機下足所履躡也說文躡􄀜也從足聶聲)。

擊擽(上經鷁反下音歷鬼以指擊觸人令心不定也)。

垖惕(上對迴反下聽歷反起信論中具說此鬼垖惕鬼作此聲因以為名常惱坐禪入定人令心錯乱也)。

齅香(休祐反說文以鼻就臭曰齅從鼻臭聲也)。

匍匐(上音蒲下朋北反鄭注禮記云匍匐伏地肘膝行也)。

鵰鷲(上音彫下音就前文已具解)。

虵虺(下暉鬼反)。

迸落(上百孟反字書云迸散走也)。

牀蓐(上狀莊反下音􄀝毛詩載寢之狀也榻也古今正字人之捿息自安之具也)。

魍魎(上亡倣反下良掌反)。

車𪀪聲(許鳩反即鵂鶹字上文已訓釋)。

土梟鳥(皎堯反鄭箋毛詩云梟惡鳥也說文從鳥頭在木上文已釋)。

棄㝹翅(中那侯反下尸至反梵語呪中字也)。

眼眩(下玄絹反考聲云眩目惑不明也蒼頡篇云視不明也古今正字從目玄聲也)。

坐處痺(下必寐反考聲云足痿無力也說文從疒卑聲經作䏶非也)。

* 舍頭諫經玄應撰

嚾猶(又作虈喚二形同呼灌反聲類虈呼召也通俗文大呼嚾也)。

龍目(本草云一名益智其大者似檳榔生南海山谷)。

荔枝(力計反樹大生江旁子皮如􄀞肌如猪眆)。

槲樕(胡木反下又作㯈同􄀟屋反槲㯈樸也山木也)。

蜜餳(似盈徒當二反說文以飴和饊曰餳也方言凡飴謂之餳也)。

諧耦(胡皆反下吳口反諧和也稠合也對也經文作喈𧪓非體也)。

* 摩登伽經上卷玄應撰

姻媛(於身反姻親也爾雅羙女為媛郭璞曰所以結好媛也謂依倚援助也)。

頻蹙(子六反謂迫促從蹙皺也急也近也經文作蹵目六反蹵蹋也非今所用也)。

􃬊其(古文作㿺曝二形同布孝反說文􃬊灼也亦皮散起也)。

財弊(古文作𧸁同脾制反弊帛也財所以資生者也財眾穀也財貨也)。

** 中卷

絺緘(勅夷反下古咸反)。

賒耽(上書遮反下或作􄀠同都含反)。

鮫魚(今作蛟同古肴反說文海魚也山海經彰水多鮫郭璞曰䱜屬也皮有珠文而堅尾長三四尺末有毒螫人皮
可以飾刀劒也)。

** 下卷

葺葢(千立反以草蓋屋為葺說文葺茨也覆也亦補治也)。

彤華(古文赨胡二形同徒宗反說文丹飾也廣雅彤赤也)。

織総(且公反通俗文經絲絹曰総也)。

酒櫱(魚列反說文牙米也釋名云櫱缺也漬麥覆之使生芽也開缺也)。

蟄蟲(持立反說文蟄藏也虫至冬即蟄隱不出也獸有淺毛亦蟄熊羆等也)。

迦啅(陟握反)。

麥鬻(又作粥同古文􄀡之六反說文粥麋也)。

* 摩鄧女經惠琳音

匃食(上音盖蒼頡篇云匃猶求也又云行乞也人亾財物則乞匃)。

女􄀢(古人字也)。

委埊(古地字也則天后所制字也)。

蠱道(上姑五反考聲又音野杜注左傳云蠱猶惑也郭注爾雅云疑惑有貳心也說文云集磔之鬼為蠱從蟲從皿
會意字也)。

擲汝(呈戟反正作擿廣雅云擿振也說文云投也從手適聲經文從鄭作擲俗字也)。

阿難慙(下雜甘反賈逵注國語慙色在顏也尚書云惟有慙德說文云慙愧也從心斬聲經作慚俗字通用)。

國中(古國字也)。

惡露(上烏故反考聲云惡猶憎嫌也周易云愛惡相功禮記云惡猶臭也毛詩傳云無見惡於人也)。

正心(古正字天后所制字也)。

* 摩鄧女解形中六事經(藏中久未音)

* 餓鬼報應經惠琳撰

叵差(坡麼反麼音摩可反字書云叵不可也說文從口匚聲下楚加反廣雅云差舛也)。

項癭(上學降反下纓郢反莊子云甕盎大癭也說文云癭瘤也亦頸腫也從疒嬰聲有從月作𦡺非也甕音翁貢反
盎音痾莽反)。

* 阿難問佛事吉凶經玄應撰

蒙籠(莫公反下盧紅反蒙籠謂不明了也經文作曚曨力董反曨非此義也)。

* 阿難分別經玄應撰

諀訾(匹爾反下資爾反通俗文難可謂之諀訾經文作啤誤也)。

* 玉耶經

宜割入後卷音義玄應撰

弭伏(文作𢏱同亡爾反詩云不可弭忘傳曰弭止也弭亦安也)。

狺狺(又作㹞同魚巾牛街二反狺狺犬聲也楚辭猛犬狺狺而迎吠是也)。
一切經音義卷第五十四



一切經音義卷第五十五

翻經沙門慧琳撰

  
  * 
音玉邪女經一卷　慧琳
玉邪經一卷　無
阿遬達經一卷　玄應
法海經一卷
罪業報應經一卷　玄應
龍王兄弟經一卷　玄應
八師經一卷　慧琳
越難經一卷　慧琳
所欲致患經一卷　玄應
阿闍世王問五逆經一卷　無
舍利弗目揵連遊四衢經一卷　慧琳
五母子經一卷　慧琳
沙彌羅經一卷　慧琳
滿願子經一卷　慧琳
慢法經一卷　無
五苦章句經一卷　慧琳
海有八德經一卷　無
進學經一卷　慧琳
淨飯王涅盤經一卷　慧琳
錫杖經一卷　慧琳
瑠璃王經一卷　玄應
三摩竭經一卷　慧琳
䓑沙王五願經一卷　慧琳
貧窮老翁經一卷　慧琳
堅意經一卷　慧琳
修行本起經二卷　玄應
太子瑞應經二卷　玄應
業過去現在因果經四卷　玄應
柰女耆域經一卷　玄應
四十二章經一卷　玄應
長者音悅經一卷　慧琳
七女經一卷　玄應
禪祕要經三卷　慧琳
生經五卷　玄應
義足經二卷　玄應
右三十五經四十六卷同此卷音。


* 玉耶女經慧琳撰

姑妐(下燭容反爾雅云夫之兄為妐郭注云今俗呼兄為鍾語之轉耳考聲方言並云今開中呼夫之父曰妐玉篇
云或為公字亦音鍾)。

杖捶(下隹委反顧野王云棰以杖擊也國語云鞭捶使之說文云棰擿也從手垂聲擿音知革以或從臼作𦥻)。

夫壻(下捷計反爾雅云女子之夫為壻儀禮云壻􄀣御婦車授緌是也考聲云壻女之夫也古今正字從士胥聲或
從女作婿)。

犾犾𨷖諍(上二魚斤反楚辭云猛犬犾犾而迎吠顧野王云犾犾犬聲也考聲云二犬爭也說文云兩犬
相齧也從二犬或從言作狺有從斤作㹞訓釋並通次兜候反蒼頡篇云鬪亦諍也左傳云聞者構兵相攻戰也文字典
說云兩士相對兵仗在後為鬪之形從斥丮會意字也下等敬反考聲云爭言也)。

噠嚫(上音達下側近反案噠嚫今嚫僧錢也)。

* 玉耶經(無字音訓)

* 阿遬達經玄應撰

阿遬(籕文作遬古文作𧫷今作速同桑鹿反楚語人名也)。

* 法海經(無字音訓)

* 罪業報應教化地獄經玄應撰

莝碓(且臥反詩云莝之秣之傳曰莝蒭也謂斬蒭所以養馬者也經文作剉說文折傷也)。

頑𤹝(今作𢈷同必寐反說文足氣不通肉中痛也經文作痹俾利反說文濕病也非此義也痿痹不能行也)。

煻煨(徒郎反下烏迴反通俗文熱灰謂之煻煨煨亦熝也廣雅煨熅也熝音烏刀反熅於云反)。

射窠(又作薖同口和反字書窠巢也謂窠窟也取其義)。

嚻升(許妖反嚻猶虛也嚻亦諠譁也)。

循大(似均反說文循行也爾雅循自也郭璞曰自猶從也案此亦與巡字略同)。

鞠頰(渠六反案鞠謂聚斂也字冝作麴通俗文體不申謂之麴也)。

* 龍王兄弟經玄應撰

耳際(子例反廣雅際方也爾雅際揵也謂相接續也際畔處也)。

迺臣(奴改反爾雅迺乃也郭璞曰迺即乃字也說文迺往也聲類迺至也)。

* 佛說八師經慧琳撰

汪瀰(上烏黃反續漢書云汪汪萬頃之陂杜注左傳云汪池也王逸注楚辭云汪洋大水廣無極也廣雅亦大也文
字典說汪深廣也從水王聲下藥章反毛詩傳云洋洋盛大貌也孔注尚書洋洋美善也說文從水芋聲字書作洋音訓
並同)。

搒掠(上白萠反蒼頡篇云搒掠也文字集略云打拍也考聲云搒掠拷擊也說文從手旁聲下良尚反蒼頡篇云掠
笞也鄭注禮記云埵治音持人也古今正字從手從諒省聲)。

奧胜(上昌咒反月令云其臭腥顧野王云臭氣之惣名也說文云凡犬逐禽走以臭知其跡故從犬從自會意字也
亦從歹作殠歹音􄀤下音星孔注尚書云胜臭也說文犬膏也從肉生聲經作腥亦通也)。

𥉕𥉕(木紅反毛詩傳云目有眸子而無見曰𥉕說文云𥉕𥉕不明也從目冡聲也)。

面皺(鄒瘦反考聲云皺皮聚也文字典說云皮寬聚也從皮芻聲也芻音楚拘反經文作皺俗字也)。

􄀥􄀦(上算巒反淮南子云黃不悁心􄀥足是也說文云􄀥亦疼也從𤕫夋聲悁音一玄反夋音千旬反下動紅反廣
雅云疼痛也釋名云疼痺也說文從𤕫冬聲字書亦作痋又作昸訓釋並同經作悛音詮非經義也痺音必利反)。

煒燁(上韋鬼反古今正字云赤色盛也毛詩傳亦赤貌也下炎劫反廣雅云燁亦光明也郭注方言亦盛也說文煒
燁震電光也二字並從火韋􃴤皆聲也􃴤音同上經從曰作暐曄俗字也)。

* 越難經慧琳撰

牽𢷏(上詰研反廣雅云牽猶挽也亦謂連也顧野王云牽亦引也說文云引前也從牛象引牛之縻玄聲轉注字也
下龐邈反考聲云𢷏謂投於地也)。

創痛(上楚霜反禮記云頭有創則沐古今正字云創傷也說文從刀倉聲也經作瘡俗字也)。

* 所欲致患經玄應撰

財賄(呼猥反爾雅賄財也左傳厚賄之注主贈送也謂與人賄之言也)。

破隖(烏古反字林小城也通俗文營居曰隖字從𨸏也)。

怫鬱(苻勿反字林怫鬱心不安也)。

戰𩑌(字體作顫又作𢥇同之見反下又作𤴨同有瘤反說文顫𩑌謂掉動不定也)。

* 阿闍世王問五逆經(無字可音訓)

* 舍利弗目揵連遊四衢經慧琳撰

巍巍(魏歸反孔注論語云巍巍高大皃也文字典說從嵬委聲嵬音危委反)。

流泛(下孚梵反賈逵注國語云泛浮也毛詩傳云泛流皃也考聲云不指定也古今正字從水乏聲)。

* 五母子經慧琳撰

慷慨(上康朗反下開改反考聲慷慨志氣不平也亦傷歎也王逸注楚辭云慷慨中情恚恨心切剝也說文慷慨二
字並從心康既皆聲經從冗氣作忱愾俗字通用)。

* 沙彌羅經慧琳撰

蚑行蝡動(上音歧周書云蚑行喘息也文字典說云蚑蟲行也說文從虫支聲蝡音如允反淮南子云昆
蟲蝡動莊子云蝡蝡之蟲司馬彪注云蝡亦動也說文從虫耎聲耎音而兖反)。

* 佛說滿願子經慧琳撰

邠耨(上筆旻反下農木反梵語也)。

𥿳滑(上棲祭反正從囟作𥿳經文從田作細俗字也囟音信下環八反廣雅云滑微也說文云利也從水骨聲)。

* 慢法經(無字可音訓)

* 佛說五苦章句經慧琳撰

捐􄀧(上孫本反正損字也從手從員下搜救反聲類云瘦瘠也考聲疲羸也文字典說云􄀨􄀩也從𤕫叜聲􄀪音情
亦反􄀩音生鯁反叜正叟字經作瘦非也)。

甎石(上拙緣反埤蒼云甎㼾甎也考聲云甓也古今正字從瓦專聲甓音瓶覓反㼾音祿經文從土作搏俗字也)。

寺廟(萠􄀫反爾雅云室有東西廂曰廟考聲云凡宮前曰廟後曰寢尚書大傳云廟者皃也白虎通云先祖之尊皃
也說文云從广朝聲會意字也經作庿非也􄀫音筆廟反)。

䖶地(上音灰埤蒼云䖶豕以鼻墾地取蟲謂之䖶也古今正字從虫豕聲墾音肯佷反)。

絆繫(上鉢慢反漢書云絆仁義之羈絆也考聲云絆猶繫兩足也說文云馬馽也從糸半聲也馽音砧立反馽與縶
字義同繫音鷄詣反)。

推燥(上退雷反毛詩傳云推去也顧野王云自後排進曰推古今正字云亦排也從手隹聲下蘇竈反周易云火就
懆也說文燥乾也從火喿聲喿音蘇到反經作慘非也)。

居溼(上舉魚反下深入反顧野王云溼猶霑潤也說文云幽溼也從水從一一覆也覆上而有水謂之溼字又從㬎
省聲轉注字也經作濕俗字非也)。

傴僂(上䊸矩反廣雅云傴曲屈也顧野王云傴身愈曲恭益加也說文傴僂也從人區聲下龍乳反杜注左傳云僂
上傴也考聲俯身也即傴僂曲也古今正字從人婁聲經作僂俗字也)。

鈇質(上甫無反又音甫公羊傳云不忍加之鈇質之刑何休注云斬􂑨刑也蒼頡篇云鈇椹也禮記云軍旅鈇鉞先
王所以飾怒也又諸侯賜鈇鉞然後殺也古今正字從金夫聲下真栗反)。

梟磔(晈堯反說文云􂹯即倒首字也賈逵注國語云斷首倒懸即梟字也下陟格反廣雅云磔猶張也史記云磔死
於市也說文從石桀聲桀音𠃵烈反經作梟襟非也)。

跛躄(上補我反下必覓反顧野王云躄謂枯不能行也古今正字跛從足碎聲)。

* 海有八德經(無字可音訓)

* 佛說進學經慧琳撰

悋逆(上力刃反考聲云恪惜也字書云貪也古今正字云悋鄙悋也從心吝聲吝音同上)。

洗濯(上西禮反下撞角反毛詩傳云濯猶滌也又曰所以救熱也廣雅云洗也顧野王云浴也說文濯澣也從水翟
聲撞音濁江反澣音緩翟音同上)。

* 佛說淨飯王涅盤經慧琳撰

煒煒(韋鬼反毛詩傳云煒煒赤皃也古今正字云火光盛也說文云盛明也從火韋聲也)。

煩躁(下遭到反賈逵注國語云􄀬擾也鄭注論語云不安靜也顧野王云􄀬猶動也謚法云好變動民曰􄀬古今正
字從足喿聲喿音先竈反)。

坌者(上盆悶反通俗文云塵遊曰坌也說文云坌塵也從土分聲或作坋)。

㨑拔(上惣公反考聲云擒撮也文字集略云捘相牽掣也眼䖍通俗文云捉頭曰㨑也從手從㚇㚇音宗下排拔反
周易云拔茅連茹古今正字從手犮聲犮音蒲末反)。

目䀹(下尖葉反史記云目見毫毛而不見䀹也考聲云䀹瞼上毛也周禮云眼不交䀹說文從目夾聲經作睫俗字
也)。

* 得道梯隥錫杖經慧琳撰

偏袒(上匹綿反下達旦反爾雅云祖裼肉祖也說文從衣且聲也楊音昔)。

敷􄀭(上撫無反孔注尚書云敷布也又猶舒也韓詩外傳云大也說文云敷散也從支尃聲尃音浦支音普卜反下
延典反考聲云演猶廣也說文從水􄀮聲􄀮正􄀮字也)。

醒也(星挺反國語云醉而怒醒而喜也顧野王云醉除曰醒古今正字從酉星聲)。

* 瑠璃王經玄應撰

樓由(力士名也此謂云受或言欲也)。

剗足(又作鏟同初簡反廣雅剗削也聲類剗平也)。

夷滅(餘之反左傳芟夷杜預曰夷殺也亦毀也廣雅夷滅也)。

愶將(虛業反方言愶䦧懼也謂以威力相恐懼也䦧郭璞音呼隔反廣雅愶怯也公羊傳愶干齊劉兆曰愶畏迫也
今皆作脅)。

進邁(莫界反說文邁遠行也廣雅邁徃也)。

饕穢(吐刀反謂貪財曰饕貪食曰餮案饕亦貪也通語也說文俗作叨)。

臚脹(力猪反腹􃮓曰臚言所以養心齊也臚亦膚也下又作痮同猪亮反腹滿也)。

􃑝贈(敷鳳反助哀之物也車馬曰􃑝小雅􃀦死曰􃑝白虎通曰􃑝之言赴也所以相赴佐也下在鄧反玩好曰贈所
以助生送死追思重終也贈送也增也)。

號咷(徒勞反號咷大泣也易曰先號咷而後笑是)。

殪入(古文作􃛯同於計反爾雅殪死也尚書殪戎􃑕孔安國曰殪殺也亦盡也漢書音義云一發而死曰殪也)。

荄枯(古來反方言東齊謂根曰荄說文草根也)。

傷斃(古文斃弊二形今作弊同脾世反說文弊作也仆頓也亦斷也)。

驍勇(古堯反廣雅驍健也亦勇急也說文良馬駿名也經文作膠古爻反窅膠不平也膠非字義窅音烏鳥反)。

槯杠(音江旗之竿也廣雅云天子杜高九仞十二旒至地也經文作仾誤也)。

韅襵(又作𩎌同呼見反左傳晉車七百乘𩎌靷鞅絆杜預曰在背曰𩎌在匈曰靷在頸曰鞅在足曰絆下襵之涉反)。

帶𩌹(又作䩙同火見反著腋者也釋名云𩌹也橫經其腹下也蒼頡篇解詰韅馬腹帶也)。

射珥(如志反蒼頡篇珠在耳也耳璫垂珠也楚辭撫長劒𠔃玉珥王逸曰珥劒鐔音餘諶反聲類劒口也)。

毛睫(又作䀹同子葉反說文目旁毛也)。

怖駭(胡騃反蒼頡篇駭驚也廣雅駭走也)。

剋捷(茨獵反毛詩云一月三捷傳曰捷勝也亦獲也軍得勝曰捷也)。

不訾(又作𤶘同子移反訾量也說文思稱音曰訾訾思也)。

喟然(又作𤶘同口愧口怪二反說文大息也論語韻淵喟然嘆何晏曰喟歎聲也)。

格上(加頟反蒼頡篇格椸也椸架也)。

* 佛說三摩竭經慧琳撰

鐵鍱(上天結反說文云黑金也從金𢧜聲也𢧜音跌經從隹作䥫俗字也下閻接反外道邪見云我智滿腹恐其溢
出以鐵􄀯裹肚時俗号為勞肚必是也)。

邠坻(筆貧反下音丁奚反梵語也大長者名也住舍衛國)。

梟獸(上晈堯反鄭箋毛詩云梟惡鳴鳥也說文鳥頭在木上會意字也下正體獸字也)。

縫縷(上符蒙反周禮云女御裁縫也說文云縫以鍼紩衣也從糸逢聲下力主反郭注爾雅云縷連持也說文云縷
猶綫也從糸婁聲綫音先箭反)。

澌𨚗(上西際反梵語也)。

黠人(上閑八反郭注方言云黠慧了也說文從黑吉聲)。

* 䓑沙王五願經慧琳撰

萍比沙(上竝冥反梵語也)。

鷂山(搖照反)。

問遺(餘季反廣雅云遺猶與也問猶贈也說文從辵責聲也)。

刮洒(上關八反鄭注禮記云刮猶摩也廣雅云減也說文從刀舌聲下西底反韓康柏注周易云湎灌其心也說
文云滌也從水西聲或作滷古洗字也)。

窯家(上音遙說文云窯燒瓦竈也從穴羔聲經從宀作窯俗訛字也宀音綿)。

纔足(上音財考聲云纔猶暫也顧野王云纔僅能也廣雅云僅猶少也)。

鍜金(上端亂反蒼頡篇云鍛椎也說文云鍛猶小冶也從金叚聲椎音直追反)。

犇𧺆(上本門反考聲云犇群牛也亦作奔下則苟反說文云𧺆趨也從夭從止)。

以角(經作已或誤案以角觸牴者合為以字以猶用也)。

觸抵(上衝燭反廣雅云觸猶揬也孔注論語云狂妄抵觸也說文從角蜀聲揬音肫沒反下丁禮反)。

* 貧窮老翁經慧琳撰

杬邈然(上康浪反毛詩傳云抏猶舉也杜注左傳云拀當也廣雅云張遮也下尨剝反)。

腥臊(上昔丁反孔注尚書云腥臭也說文從肉生聲經作腥俗字也下㛮勞反鄭注周禮云臊豕膏臭也古今正字
從肉喿聲喿音騷到反字書或從魚作鱢亦通)。

* 佛說堅意經慧琳撰

憒憒(迴對反考聲憒憤憂悶也說文亂也從心從貴)。

𦳊𡲘(上詩耳反莊子云以筐盛𦳊也古今正字云齒即􄀰也從艸從􃼌省轉注字也或作􄀱􃲛音分問反艸音草胃
正胃字下泥吊反說文云𡲘人小便也從􄀲從水聲經作屎尿並俗字也)。

攘禍(上讓羊反毛詩傳云攘除也王逸注楚辭排也鄭注周禮云却也說文從手襄聲下胡臥反古文從歹作𣨱歹
音􄀤正音㮆五割反)。

* 修行本起經上卷玄應撰

曲蟺(音善即丘蚓也亦名蜜蟺江東呼為寒蚓也爾雅云螼蚓堅蚕是也螼音羌引反蚓音引蜸音苦顯反蚕音他
典反)。

熊􃝒(徐姉反爾雅兕似牛注云一角青色重千斤也)。

擭持(於虢反廣雅擭持也謂握取之也擭亦榏也榏音於格反)。

砰大(普萠反字典砰大聲也廣雅砰聲也經文作軯車名也軯非此義)。

** 下卷(先不音訓)

* 太子本起瑞應經上卷玄應撰

錢雇(書皆作顧同光護反雇猶答賽償報之言也謂與錢得者也漢書數招顧攉金錢文潁曰謂託以金錢自顧續
漢書賈賣官關內侯顧五百刃者與之皆是也)。

即探(他含反爾雅探取也注云謂摸取也說文探遠取也亦試也甞試之也)。

享之(虛掌反尚書其有弗享孔安國曰奉上曰享亦戲也)。

復饗(虛掌反謂設禮以飲賓也又加羹飯曰饗饗亦勸強也)。

椸架(又作箷埤蒼作拖同餘支反竽謂之椸椸可以架衣也蒼頡篇拖格也亦衣杆也經文作䔟音弋支反)。

風霽(子詣反說文霽止也今南陽人呼兩止為霽也)。

畺場(古文疅畺二形今作彊同紀良反畺界也下丈良反又以赤反毛詩畺場翼翼傳曰場畔也啜也廣雅畺場界
也啜音猪衛反謂兩陌間道也)。

難暨(古文作泉同其器反暨及也至也與也)。

􄀳傷(烏臥反通俗文足妷傷曰踒蒼頡篇挫足為踒史記踒人不忘起是也經文作涴非體也)。

入笱(姑厚反謂取魚薄曰筍爾雅釐婦筍詩云無發我筍是也字從竹從句也)。

賁識(彼寄反五道神名也依字周易賁者飾也又曰賁無色也)。

噢咿(於六反下於祇反埤蒼云噢咿內悲也言痛念之聲也)。

喁喁(魚凶反說文眾口上見也淮南子云群生莫不喁喁然仰其德是也經文作顒非字義也)。

隱遁(今作遽𨔵二形同徒頓反廣雅遁避也去也說文遁遷也亦退還也逃也)。

和埴(時力反尚書厥土赤塩墳孔安國曰噢土曰塩釋名云塩者膩也如胎之膩)。

𧼳踔(丑白丑角二反字冝作𧼳謂半步曰𧼳)。

** 下卷

栽蘖(古文作𣡌㮆不三形同五割反爾雅云蘖餘也載也言木餘載生蘖栽也)。

喑唶(又作諳同於禁反下又作諎同子夜反說文喑唶大聲也聲類喑唶大呼也)。

* 過去現在因果經第一卷玄應撰

旆兜(蒲帶反國名也正言迦毘羅跋兜譯云迦毘羅者蒼色也跋兜者住處也)。

苗裔(古文作􄀴同餘制反說文􄀴衣裾也以子孫為苗裔者取下垂義也裔亦遠也字從衣從冏音女滑反)。

自禁(記林居鴆二反禁猶制也止也言制止不禁也)。

鳳翳(於麗反山海經云北海有虵山山有鳥五釆飛至蔽曰名曰翳鳥廣雅鳳屬也)。

孕婦(古文𣎜同餘證反說文褱子也廣雅孕㑗也謂任孕子也含實曰孕也字從子從乃也)。

怵惕(耻律反尚書怵惕唯厲孔安國曰怵惕懷懼也亦悽愴也說文怵恐也下又作悐同他狄反惕驚也)。

蒼頭(漢書蒼頭應劭曰秦稱民曰黔首黔黑也首頭也奴曰蒼頭者非純黑以別於人也)。

** 第二卷

旅力(力舉反方言宋魯謂力曰旅旅田力也郭璞曰謂耕墾也詩云旅力方強是也)。

昕赫(虛斤反說文昕且明也曰將出也赫盛也)。

揵陟(巨焉反馬名也應云建他歌譯云納也)。

噴鳴(古文作歕同普寸反說文鼓鼻也蒼頡篇噴吒也俯而噴仰而鳴也)。

圪然(今作仡同魚訖反說文高大皃也經文作屹未見所出也)。

** 第三卷

老姥(又作媽同亡古反字書媽母也今以女老者為姥也)。

門閫(又作梱同苦本反閫門限也禮記外言不入於閫是也)。

曾瀾(洛安反爾雅云大波為瀾小波為淪言渙瀾也)。

** 第四卷(先不音)

* 柰女祇域經玄應撰

一栽(子來反謂草木植曰栽此謂木㮆可栽種者也)。

瘤節(力周反說文瘤腫也聲類瘤瘜肉也今取其義也)。

其杪(彌繞反禮記木細枝謂之杪通俗文樹鋒曰杪杪亦微小)。

除摒(卑政反廣雅摒猶除也言摒摒譡除治也經文作屏非體也譡音丁浪反)。

應襲(古文作㦻同辝立反左傳九德不衍故襲祿杜預曰襲受也又合也仍也廣雅襲及也)。

騗上(匹扇反纂文云謂躍上馬也)。

睚眦(五懈魚計二反廣雅睚裂也下靜計反說文曰崖也謂裂眥瞋目之皃也漢書素無眦睚史記睚眦之怨必報
是也經文作睨五悌反邪視也睨非此義也)。

虵蠆(丑芥反詩云卷髮如蠆箋云螫蟲也或名􃦠􃚹或名蠍也􃦠音他達反􃚹音力割反)。

雇錢(書皆作顧同公護反案雇猶顧眄荅報之雇與也)。

* 四十二章經玄應撰

輸敬(始榆反輸盡也說文委輸也廣雅輸寫也最也)。

桼箠(又作漆同音七下又作􃦐同音瑞江南名􃦐北人名䯘䯘音換)。

* 佛說長者音悅經慧琳撰

白㲲(下恬叶反卑蒼云㲲毛布也考聲云草花布也古今正字從毛疊聲或從􃺞作𣯉經文從糸作縶非之)。

􄀵嫉(上伊玄反王逸注楚辭云悁憤滿也考聲云􄀵猶恚怒也說文從心􃶉聲憤音墳問反嫉者害賢曰嫉說文從
女疾聲經作悁嫉俗字也)。

長跽(奇几反莊子云跽謂擎跽曲拳人臣之禮也考聲云跽拜是跪也說文云長跪也從足忌聲也)。

𡝩蠱(上夭驕反下音野)。

焜煌(上胡本反杜預注左傳云焜猶燿也下胡光反蒼頡篇云煌光也說文焜煌二字並從火昆皇皆聲也)。

鵚梟(上通祿反毛詩傳云鵚鶖也顧野王云大鳥也其羽鮮白古今正字從鳥從禿禿亦聲也下古堯反已見前釋)。

嗇然(上生側反郭注方言嗇猶積也說文云愛歰也從來從㐭會意字也經作嗇俗字也㐭音力錦反)。

* 七女經玄應撰

羅轒(扶分反字比丘羅轒經文從貴作轒非也)。

梓棺(又作棺同即理反古者殷人上梓字林梓楸也古史云考陽作木棺有虞氏瓦棺棺完也關也)。

* 禪祕要法經卷上惠琳撰

柱􄀶(上誅縷反俗字也元本正字一點是諸字書借柱為說文有所紀止也為一點更無偏傍以難用故不傳時人
号一點者是本字也下昴各反考聲云腭齗也從肉從單經作胖非也齗音銀)。

劈去(上片覓反埤蒼云劈猶剖也廣雅云裂也說文云破也從刀辟聲也經作劈非也剖音普苟反)。

煗熅(上奴短反說文云煗猶溫也從火耎聲或從日作㬉暖下穩魂反廣雅熅煗也說文從火昷聲昷音溫)。

褫落(上池爾反周易云終朝三褫也考聲云褫猶敓落也說文褫謂解衣也從衣虒聲虒音斯亦作傂經從犬作猇
或作褫並非也)。

觀肪(下音方說文云肪肥也考聲云腹中膏也古今正字從肉方聲)。

脺俞(上芳廢反下音臾前治禪病秘要經已具釋經作肺俗字也)。

蛕蟲(上音回已見前釋經作蚘虫俗字也)。

􄀷盆(上盆門反爾雅云盎謂之缶郭璞云盎即盆也說文從皿分聲盎音烏朗反缶音夫苟反下音𡶩埤蒼云罌之
大者為􄀷郭璞注方言云零桂之郊謂甖為之􄀷今江東亦言大瓮也古今正字從瓦元聲經作瓫堽俗字也)。

噆食(上音帀前治禪病秘要經作唼俗字也)。

膿血(上音農)。

迅駛(下師事反前與噆字同釋訓)。

繚綟(上聊鳥反顧野王云繚猶繞也說文云纏也從糸尞聲下憐涅反考聲云綟猶結紐也亦繚綟紛糺皃也古今
正字從糸戾聲經作繚戾俗字也正糺字也)。

掣縮(上尺制反周易云其牛掣顧野王掣猶牽也說文云掣謂引而縱之也從手制聲亦作摯𢊏音並同下雙菊反
說文云縮亂也從糸宿聲)。

躁𧋪(上早告反鄭注論語云躁不安靜也動也從足喿聲下羊兩反說文櫁蛘也經作癢俗字也有作􄀸非也)。

齅行者(休又反說文云以鼻就臭曰齅從鼻臭聲)。

透擲(上偷後反下呈戟反)。

蹋蹴(上談臘反顧野王云蹋即蹵也說文云踐也從足􂰌聲經作蹹非也􂰌音貪盍反下親六反何休注公羊云蹴
以足逆蹋之曰蹵蒼頡篇云蹵猶躡物也說文從足就聲也)。

􄀹􄀺(上必遙反廣雅云􄀹謂􄀻成也考聲云􄀹􄀻瘡名也說文從􃾌票聲􃾌音女革反票必妙反下七余反杜預注
左傳云疽即惡􄀺名也說文云疽久㿈也從𤕫且聲且音即余反)。

** 中卷

大吼歙(下歆急反桂菀珠叢云吸內息引氣入口也考聲云歙猶吸也說文云歙猶縮鼻吸也從欠翕聲吸
音歆入反縮音霜六反經從口作噏俗字也)。

樹荄(下音皆考聲云荄草莖也方言樹根也說文從草亥聲也)。

泓然(烏宏反廣雅云泓泓深皃也說文深大皃從水泓聲)。

夗轉(冤阮反說文云夗轉即臥皃也從夕臥有節故從夕從已會意字也經作婉非也)。

紫紺(下甘濫反考聲云紺青赤色也說文云帛染青而揚赤色也從糸甘聲)。

𩏕囊(上彈賣反蒼頡篇云𩏕韋囊也顧野王云所以治家用吹火令熾古今正字從韋備聲或從革作𩏕亦作㰆並
通下諾郎反毛詩傳云凡袋有底曰囊下通風氣曰㰆備音被㰆音敗􄀼音託備􄀼皆從㯻省㯻音混)。

金鋌(亭頂反)。

膓傭直(上船耎反說文腨足腓膓也從肉耑聲耑音端下寵龍反毛詩傳曰傭猶均也說文均直也從人庸
聲亦作膊)。

澡盥(上遭老反下官欵反澡漱水瓶也受三二升)。

坯器(上配梅反說文云未燒瓦也)。

杽械(上音丑下音薤考聲云桎梏也鄭注周禮云木在手曰桎在足曰梏亦作杻俗字連枷也)。

** 下卷

蓊蔚(上烏孔反下惲勿反廣雅云蓊蔚草木盛皃也考聲草木叢生也古今正字云蓊蔚二字並從草翁尉皆聲)。

蹋刀山(上談合反廣雅云蹋履也史記云處後蹋鞠是也說文踐也從足􂰌聲􂰌音貪盍反也)。

堅鞕(下額幸反考聲云鞕猶堅也文字典說云堅牢也從革更聲經從石作硬俗字)。

㲂觸(上宅行反字書云㲂猶橦也考聲亦橦也或從亭作楟亦從攴作𢾊經從木作棖誤也)。

㲂殘(六中反)。

* 生經第一卷玄應撰

鋃鐺(上力當反下都唐反說文銀鐺鎮也漢書以鐵銀鐺是也經文作𢭗當非體也)。

淑女(詩六反詩云窈窕淑女傳曰淑美也淑善也)。

震越(梵言也此譯云衣服也)。

道誼(今作義同宜寄反禮記誼者宜也制事宜也誼善也善義理也)。

訶譴(去戰反說文謫問也廣雅譴責也怒也訶謂詰問也說文訶大言而怒也謫音文革反)。

睢叫(許隹反說文仰目皃也聲類云睢䂄大視謂張目叫呼也䂄音况縛反)。

捼彼(奴和奴迴二反說文捼摧也又亦兩手相切也)。

調譺(魚戒反廣雅譺調也謂相啁也蒼頡篇譺欺也通俗文大調曰譺是也)。

誘訹(餘首反誘教也引也相勸也下私律反說文訹誘也廣雅訹諛也經文作恤憂也恤非此義諛音私酉反)。

薨殞(呼弘反廣雅薨亡也殞歿也諸侯曰薨也薨死也)。

酷令(空䔍反說文酷急也苦之甚也暴虐也白虎通曰酷者極也教令窮極也)。

習忕(又作𢘽翼世反字林𢘽習也蒼頡篇𢘽字明也爾雅狂復也郭璞曰狃𢗗復為也)。

俘囚(妨愚反尚書俘厥寶玉孔安國曰俘取也)。

犇急(又作奔𩦥二形同補門反奔亦走也)。

嗚噈(古文作鼁同子六子合二反聲類噈亦嗚也)。

** 第二卷

諄𨚗(古文作訰同之閏反此譯云碎未謂人名)。

鞕􃜇(五更反下胡浪反風名也􃜇字未詳所出相傳音字耳)。

殟殙(於門於沒二反下莫昆反聲類欲死也說文暴無知也)。

蕱偈(所交反昧癉丁賀反鞬陀紀言反諦􄀽徒計反)。

鎧翰(口賚反說文鎧甲也下胡旦反周易白馬翰如王弼曰鮮潔其馬翰如也)。

** 第三卷

讙呼(古文作吅又作誼同虛袁反廣雅誼隖也聲類諠譁也諠聲也驚呼也)。

翕眠(呼及反猶眨眼也翕合也亦歛也說文起也經文從目作䁯書無此字眨音莊狹反)。

𣛲樹(勑於反詩云蔽芾其㯉傳曰㯉惡木也大不中繩墨小不中䂓矩)。

蠱狐(上餘者反說文狐祅獸鬼所乘有三德其色中和小前大後死必首丘也)。

拘翼(梵言憍尸迦是也此本應作翅後誤作翼失其義也)。

權楈(古文諝同息與反通俗文多意謂之㤖𢯇字林㤖𢯇知也㤖音張呂反)。

廩賈(又作㐭同力甚反周禮廩人掌九穀之數鄭玄曰三蒼藏米曰廩)。

憫泣(眉隕反憂皃也左傳憫憫然如農夫之望歲也)。

** 第四卷

牢船(示專反世本共鼓貨狄作舟船黃帝二臣名也方言自關而西謂舟為船經文作船音胡江反舽舽船也舽音
扶江反)。

姑伀(古胡反婦稱夫之母曰姑姑在則曰君姑沒則曰先姑下之匈反釋名俗謂舅章為伀言是己所敬見之伀遽
自齊肅也)。

踧踖(子六反下子亦反字林踧不進也一曰行平易也廣雅踧􃯔畏敬也謂恭敬之皃也)。

** 第五卷

髠鉗(口昆反下巨炎反說文髠剃也鉗束鐵在頸者也經文作𩬚非也)。

觸嬲(奴皎反謂嬲亂也案􃿧猶料也亦弄也)。

纔哳(側鎋中鎋二反啁哳鳥悲也離騷啁哳而悲鳴是也)。

搏踏(補莫反下又作􃿧同徒盍反搏手搏也􃿧足􄀾也)。

無係(古文繼繫二形同古帝反說文係潔束也亦相係嗣也)。

唉痾(於來反說文應聲也蒼頡篇咲𠯋也字書慢應也下又作痾同於何反𠯋音於禮反)。

* 義足經上卷玄應撰

草葌(又作菅䔵二形同古顏反聲類葌蘭也說文香草也)。

欲詆(又作呧同都禮反說文呧呵也蒼頡篇呧欺也)。

遍徇(又作𢓈同辭遵反尚書乃𢓈師而誓孔安國曰𢓈循也亦巡行也行走宣令曰徇說文行示曰徇爾雅徇遍也
字從彳也)。

戹至(甖革反蒼頡篇戹困也說文戹隘也凡遇灾難遭苦毒皆曰戹)。

鱻明(又作鮮同思錢反廣雅鮮好也鮮亦善也)。

不撟(几小反說文撟擅也假詐也亦舉手也尚書撟誣上帝孔安國曰託天以行罪國語其形撟誣賈逵曰非先王
之法曰撟如誅無罪曰誣字從手今皆作矯也)。

著洿(一孤反字林濁水不流曰洿謂行潦之水也洿池也廣雅洿深也濁也大曰潢小曰洿)。

勞來(說文作勑同力代反爾雅勞來也郭璞曰相約勑亦為勞也揵為舍人曰勞力極也來強事也廣雅勑謹也勤
也詩云神所勞矣箋云勞來猶佑助也漢書勞來不怠也經文作倈非也)。

名勇(古文恿􃹹二形今勇同踰腫反勇謂果決也知死不避曰勇)。

恐懾(聲類作㒤同止葉反廣雅懾懼也字書失常也說文心服也)。

喑唶(於禁反下子夜反喑唶猶嘆聲也經文作咋壯曰士白二反咋然聲也亦咋齧也)。

斂指(力冉反說文𣫍收也爾雅𣫍聚也經文作鈘誤也)。

蹶地(居月居衛二反說文蹶僵也廣雅僵仆也蹶走也亦行遽之貌也又跳也經文作蹴千六反說文蹴蹋也)。

偉風(千匪反說文偉奇也經文作衛胡憒反非體也)。

洞然(古文衕迵二形同徒凍反謂洞徹也經文作烔徒東反烔熱也烔非此義也)。

** 下卷

不據(據於反廣雅據斷也說文口手共有所作曰拮據也)。

鵙摩(公覛反人名也依鵙伯勞也)。

俞曰(翼珠反尚書帝曰俞往哉俞然也相然應也)。

晻忽(古文晻隌二形今作暗同於感反說文晻不明也廣雅晻晻也晻冝也)。

迅去(私𨳝反爾雅迅疾也)。

彼暹(私薕反暹謂進取也)。

苦橐(古文𡇈同撻各反蒼頡篇云囊之無底者也說文橐囊也亦衣也脊犎如橐因以名焉)。

鼓𪖞(字冝作橐蒲戒反謂㰆囊也鍛家用吹火令熾者也經文作𪖞未詳所出)。

蚱蜢(側格反下莫綆反蚱蜢字書云淮南名田父也即蟾蠩也郭璞曰蝦蟇類居陸地者也)。

蛻虫(陽會始銳二反說文蟬虵所解皮也廣雅復育蛻也字林蟬皮也)。

莫媟(相列反方言媟狎也郭璞曰相親狎也媟方慢也)。

水盥(公緩反說文澡手也凡澡洒物皆曰盥不但手也)。

不嫫(莫奴反說文醜者也楚辭𡠜母姣而自好也姣音古夘反也)。

斷毛(莫高反說文眉髮之屬也經文從馬作䭷非也)。

稱冤(古文作冤宛二形今作宛同於元反說文冤屈也廣雅冤枉也冤曲也亦思念煩惌也)。
一切經音義卷第五十五



一切經音義卷第五十六

翻經沙門慧琳撰

  
  * 
音正法念經七十卷　玄應
佛本行集經六十卷　玄應
本事經七卷　慧琳
興起行經兩卷　玄應
業報差別經一卷　玄應
右五經一百四十卷同此卷音。

** 正法念經七十卷第一卷

䂎矛(字詁古文𨥨䂎二形今作􄀿同麤亂反䂎小䂎矛也矛或作鉾同莫俟反說文矛長二丈也經文作鋑􄁀二形
又作牟並非體)。

鴳鳥(又作鷃同烏諫反鴳雀也一名鳸一名鶬鴳纂文云關中以鷃為爛堆是也)。

** 第二卷

恐嚇(呼嫁反相恐也詩云及矛來嚇箋云距也謂之嚇方言作恐䦧郭璞音呼隔反亦作恐嚇亦言恐猲皆一義也
猲音虛割反)。

恐凹(烏狹反字苑作凹陷也蒼頡篇作􄁁土墊也墊音丁念反)。

如罩(古文罩箌二形同竹挍反爾疋篧謂之罩郭璞曰捕魚籠也篧音捉)。

** 第三卷

斗擻(又作藪同蘇𧺆反言斗擻舉也周成難字云斗擻豰􃛳也音都穀反下蘇穀反經文作抖梀二形音同􄁂筞皆
非字體也)。

堙羅(古文垔煙二形今作㘻同於仁反帝釋象王名也經中或名􂍾那婆或言伊羅鉢多羅此譯云香枼身長九由
旬高三由旬其形相稱也􂍾烏賢反)。

** 第四卷

攫啄(九縛反說文攫􃻴也蒼頡篇攫搏也淮南子云獸窮則攫烏窮則啄是也􃻴音居逆反)。

水獺(他曷他鎋二反形如小犬水居食魚者也經文作狚都達反獦狚獸也如狼赤首狚非此義獦音古曷反)。

激流(公的反謂流急也說文水文凝又邪疾急曰激也)。

** 第五卷

梯隥(丁鄧反廣雅隥履也隥仰也謂山路仰登也經文作僜非也)。

狗齩(又作䶧同五狡反說文齩齧也經文作骹昔交反膝骨也又作咬呼交反髐箭也二形並非此義)。

善挾(胡頰反爾疋挾藏也方言頰護也)。

掩面(於儼烏感二反廣雅掩覆也亦藏也經文作唵一感反唵啗也埤蒼唵哈也謂掌進食也唵非此義)。

排筒(埤蒼作韛東觀漢記因水作排王弼注書云橐囊也作橐同皮拜反所以冶家用炊火令熾者也)。

** 第六卷

射垛(徒果反射堋也經文作埵丁果反埵果也埵非令義明音朋也)。

鑱剌(仕咸反說文鑱銳也廣雅鑱謂之鈹音普皮反)。

** 第八卷

耎枘(而兖反下乃困反字苑作㬉柔脆也通俗文作枘再生也又作嫰近字也經文作濡又作􄁃並非字體也)。

脚𤺄(字詁今作􄁄同時腫反通俗文腫足曰𤺄𤺄脚病也經文作踵非字體也)。

捩繩(力結反謂轉捩也)。

** 第九卷

鐵砧(又作椹􄁅二形同猪金反鈇砧也經文作鈂文心反函屬也鈂非此義)。

鐵錘(直危反廣雅錘謂之權謂稱錘也方言錘重也)。

鉸刀(古卯反交刃刀也今亦謂之剪乃又謂剪馬為鉸刀釋名云鉸刀削刀皆隨時用作名也)。

驅蹙(子六反蹙迫也催促也廣雅急也經文作踧踧然避席也踧􃯔也踧非此義)。

蜚墮(古書飛多作蜚同府韋反鳥曰飛飛揚也案漢注云正月爵大於鳩五色蜚過鄭二月後蜚過池陽是也)。

步靫(楚隹反謂盛箭者也通俗文箭箙叉其中也箙音扶輻反)。

** 第十卷

寂聲(又作𧧌𡧯二形同情歷反方言寂安靜也說文𡧯嗼也)。

舓手(古文舓𦧇蛇三形今作舐同食爾反以舌取食也經文作􂧆䑛二形未見所出也)。

螕等(補兮反通俗文狗蝨曰螕經文作􄁆扶𤰞反螗螂子也􄁆非字之義也)。

洲潬(徒亶反爾雅潬沙出郭璞曰今江東呼水中沙堆為潬謂水中央地也經文埏音延非字體也)。

** 第十一卷

作蛭(之逸反謂入人皮中食血者也江東名蟣音巨幾反經文作螲音知栗反螻蛄也非此義也)。

曲蟺(音善古今注云丘蚓也一名蜜蟺江東名寒蚓善長吟於地中江東謂為歌女或謂鳴砌經文作蟬非今體也)。

鐵鉆(奇廉反說文鐵鋷也謂銸取物也蒼頡篇鉗持也通俗文鍛具曰鉆經文作鉗謂以鐵束人者也鉗非此用銸
音奴懾反)。

** 第十二卷

吒䶩(正字作𪘨同竹皆反廣雅𪘨齧也經文作齊在計反至齒也嚌非此義也)。

** 第十三卷

鱯魚(獲樺二音爾疋魾大者鱯孫炎曰蠖似鮎而大色白也魾音備飢反鮎奴兼反)。

􄁇倒(或作㩻𢻪崎二形同去知反說文􄁈䧢傾側不安也字從危支聲也)。

杼氣(除呂時汝二反廣雅杼舀也渫出也舀翼紹反)。

攣縮(力泉反爾疋攣病也亦拘攣也經文作􄁉􄁊二形並非體)。

壓桚(烏甲反下子曷反周成難字作䆘拶也經文作押攢二形音甲攢非今用也)。

庰中(蒲定反廣雅庰廁清圂也庰亦屏隈也)。

** 第十四卷　第十五卷(已上二卷並無字音訓)

** 第十六卷

飃鼓(公戶反鼓動也案凡動物皆謂之鼓經文從風作􄁋非也)。

厭笮(今作窄同側格反說文窄壓也謂笮出汁也)。

䏣蟲(且余反通俗文肉中蟲謂之膽經文作蛆子余反蝍蛆也又作疽瘡也二形並非今用)。

** 第十七卷(無字音訓)

** 第十八卷

黤黯(烏感反不明也亦黑也纂文云深黑也)。

齆鼻(乙弄反埤蒼鼻黑也)。

􄁌蠥(五竭反說文衣服歌謠草木之怪謂之􄁌禽獸蟲蝗之怪謂之蠥經文作孽庶子也又作孽近字也)。

尪羸(今作尪同烏皇反尪弱也羸累也通俗文短小曰尪尪亦小也)。

翱翔(五高反回飛也飛而不動曰翔釋名云翱遨也言遨遊也翔佯也言彷徉也)。

鼬等(弋周由救二反字林似鼠赤黃而大者是也)。

** 第十九第二十(已上二卷並無字音訓)

** 第二十一卷

喑噫(於禁反乙式反喑唶大呼也亦大聲也說文噫出息也經文作噎於結反咽塞也噎非此義也)。

捦䶗(巨今反說文急持衣襟也字從手下苦加反今亦言口䶗也經文作收非也)。

** 第二十二第二十三(已上二卷並無字音訓)

** 第二十四卷

䯉䯉(於滑反通俗文大咽曰䯉說文咽氣息不利也經文作唿唿非也)。

相𢷏(妨卜反字林手相博曰𢷏也打也)。

** 第二十五卷

鱗􄁍(又作􄁎距二形同渠呂居呂二反鷄足距也字從角從魚作鮔非也)。

** 第二十六卷

輾諸(女展反說文輾轢也蒼頡篇輾車行處也)。

帶㲨(字林而鍾反𦋺也或作茸草茸)。

** 第二十七卷(先不音)

** 第二十八卷

諧耦(胡皆吳口反諧和也耦合也經文作借偶二形非體也)。

革屣(所綺反皮履也經文作𩊿非也)。

花勃(蒲沒反廣雅勃勃盛也)。

** 第二十九卷　第三十卷(已上二卷並先不音)

** 第三十一卷

雉鳥(古文剃同直里反經文作鴩餘詰反爾雅鴩鋪豉也)。

𥹺𦮽(古木反通俗文禾𥢶謂之䓀䅵䅵音奴穀反)。

機發(說文射發也機主發之機也謂制動轉之幹也)。

溥天(今作普同亾古反詩傳曰溥大也亦遍也)。

** 第三十二卷

涓流(古玄反字林水小流也)。

鄙􄁏(古文絬媟暬􃾃四形今作褻同息列反褻黷也論語云紅紫不以為褻服王肅曰謂私服非公會之服也)。

調話(古文話譮䛋三形同胡快反會善言也經文作譁音花諠譁非字義)。

􃘅麀(音加說文牝鹿也以夏至解􃮽也下又作𪋎同於牛反說文牝鹿也)。

** 第三十三卷　第三十四卷
　第三十五卷　第三十六卷(已上四卷並先不音)

** 第三十七卷

㦜動(胡郭況縛二反蒼頡篇云㦜驚也)。

** 第三十八卷(先不音)

** 第三十九卷

閃誑(字書或作貼同式冉反說文閃窺頭皃也)。

** 第四十卷　第四十一卷
　第四十二卷　第四十三卷(已上四卷並先不音)

** 第四十四卷

邀利(字書作徼同古堯反求也遮也亦要也)。

棟樹(古文柬同力見反子白而黏可以浣衣者也經文作練非體也)。

** 第四十五卷

常眨(通俗文非䁋字苑作貶同莊狹反目數開閉也經文作䀹子葉反目毛也䀹非字體)。

** 第四十六卷

􄁐棗(如兖反又盈井反說文似柿而小也或作㮕從木耎聲經文作𣽈非體也)。

秪豆(竹尸反廣雅再種豆也)。

** 第四十七卷

稠穊(古文蔇同居置反說文稠多也穊亦稠)。

蜥蝪(斯歷反下音亦山東名𧉿𧐎陜已西名璧宮在草者曰蜥蝪也經文作蝲非體也𧉿音士賜反𧐎音覓)。

** 第四十八卷

垂挑(借音他弔反謂天衣迴出也)。

􃏮行(丘昭綺驕二反說文善緣木之蟲也經文作挑吐堯反挑抉也桃非字義)。

不肖(先妙反爾雅不似也言不如人也經文作消非也)。

犍割(又作􃟦􃟧二形同紀言反通俗文以刀去陰曰􃟦也字從牛)。

放習(甫往反廣雅放効也亦依也比也經文作坊非也)。

** 第四十九卷　第五十卷　第五十一卷
　第五十二卷　第五十三卷　第五十四卷
　第五十五卷(已上七卷並不音)

** 第五十六卷

支多(指移反花名也吱多羅花經文從口作吱取其舌轉也)。

晏然(烏雁反說文天清也晏亦翠皃也經文從門作𨶁非體)。

** 第五十七卷

虓呴(又作唬同呼交反說文虎鳴也一曰師子也從虎九聲也)。

凸腹(徒結反字苑作凸凸起也蒼頡篇作𥥌不平也)。

呴㖑(古文呴吽二形今作拘同呼苟反聲類吽噑也下呼戒反韻集作㖑㖑訶也蒼頡訓詀作欸恚聲也通俗文作
䛥大語也猶言㖑咄喚㖑皆是也)。

水腫(之𢤱反腫病也經文作㽷二形非體也)。

** 第五十八卷

鯢羅(吳鷄反諸經有作冝羅猶是梵音訛轉也)。

𦫃舟(歷丁反王逸注楚辭船有䆫牖者也字書船上有屋者曰𦫃也)。

傴僂(於矩力主二反通俗文曲脊謂之傴僂經文作迂遱二形音字俱反迂避也下力侯反說文連遱並非字義
也)。

􄁑𥬭(胡當反下力折反說文作次也言竹有笐次謂之笐𥬭也)。

** 第五十九卷　第六十卷　第六十一卷
　第六十二卷　第六十三卷(已上並先不音訓)

** 第六十四卷

㮮橰(又作桔揳二形同古齧反下音高通俗文機汲也謂之𢲞􄁒也)。

頑􄁓(今作庳同俾利反說文足氣不至也經作庳必二反說文濕病也風痺冷痺也)。

痶瘓(相奉勑典勑管二反髮病也未詳音字所出)。

** 第六十五卷

瘭病(字林方遙反瘭疽病也經文作螵字与蜱同頻支蜱蛸也螵非字義也)。

或窳(臾乳反惰懶之謂也爾雅窳勞也窳字從穴從二爪)。

𤸃瘠(古文𤶬𤹠膌三形同禾積反說文膌瘦也亦薄弱)。

顀起(直隹反說文出額也今江東南云顀頭胅額也經文作膇非也)。

髁骨(苦霸反腰骨也說文髁髀也字從骨果聲經文作􄁔古岸反􄁔肋也又作􄁕􄁖也並非此用)。

􃝲直(古文􄁗同他頂反通俗文平直曰􃝲經文作􃟫非也未見所出)。

􂕩羅(普迷反成身名也梵言也)。

** 第六十六卷(先不音)

** 第六十七卷

蛕母(又作蛔同胡瓌反蒼頡訓詁云蛕腹中虫也)。

呀骨(呼家反虫名也)。

頻伽(毘人反經文作􂦾􃟭二形撿無所出也)。

** 第六十八卷

䲨鳥(古文准雖聲類或𩿨字同胡公反鴻鵠也)。

凹𥦃(相承若簟反未詳名義所出)。

甄波(居延反果名也甄波迦果也經文有從口作甄非也)。

** 第六十九卷　第七十卷(已上兩卷先不音)

* 佛本行集經六十卷第一卷玄應撰

** 佛本行集經第一卷玄應撰

迦蘭陁鳥(或言柯蘭陁或作迦蘭䭾迦或云羯蘭鐸迦皆梵音輕重也此譯云好聲鳥也案外國傳云其
形似鵲但此鳥群集多栖竹林昔有國王於林睡息虵來欲螫鳥鳴覺之王荷其恩散食養鳥林主居士遂從此為名名
迦蘭䭾迦也舊安外道後奉如來也)。

耆那(或言視那或作嗜那此譯云勝言最勝也)。

牀鋪(普胡反廣疋鋪陳也鋪布也亦舒也禮記鋪几筵是也)。

記別(稗列反分別也舊經多言印駐經文從草作莂非也)。

毘盧(或云吠嚧遮那或言鞞嚧柘那此譯云遍照書無嚧字義安一口為別盧音宜犖俱反)。

首陁婆娑(或云秫陁婆娑私陁首陀此云淨婆娑此云宮亦言舍或言處即五淨居天是也)。

** 第二卷

誕育(達坦反詩云誕彌厥月傳曰誕大也箋云大矣后稷云在其母終人道十月而生也)。

層閣(子恒字恒二反說文重屋也山海經言雲盖三層郭璞曰層重也亦累也)。

溘然(口合反楚辭寧溘死以流止王逸曰溘猶奄也廣疋溘依也)。

必栗(纂文云必栗者羌胡樂器名也經文作篳篥也)。

舐欶(古文舓𦧇二形今作括又作舐同食爾反以舌取食也下又作嗽同所􃮽及通俗文含吸曰欶三蒼欶吮也吮
音似兖反)。

** 第三卷

埏主(以旃反八埏之主也漢書音義曰八埏地之八際也)。

巷術(脣聿反蒼頡篇邑中道曰術道路也)。

抴我(夷世反又作曳廣疋曳引也說文曳申也牽也)。

** 第四卷(先不音訓)

** 第五卷

鵁鶄(音交青鳥名也一名鵁鸕鶿鳥蔓聯山群飛如雌鷄似𠒎高足江淮間畜之可以厭火也)。

龜鼇(吾高反字林海中大龜也力負蓬瀛壺三山是也)。

白鷺(字書作鸕同來素反白鳥也頭翅背上有長翰毛江東取為睫離曰白鷺纕音蘇雷反)。

鸕𪇔(郎都反下又作鶿同才資反字林鸕𪇔似鷁而黑水鳥也􂌯頭曲如鈎食魚此鳥胎出從口內吐出一產八九
中國或謂之水鴉鷁音五歷反)。

** 第六卷

菀囿(于救反字林有垣曰菀無垣曰囿囿亦禁菀也)。

庶幾(爾雅庶幾尚也庶又幸也郭璞曰庶幾僥倖也庶冀也幾倖也冀倖於善道也幾亦微也)。

** 第七卷

嵬㠑(牛迴反下徝隗反說文高而平也㠑山皃也)。

舐啜(時悅反說文啜嘗也爾疋啜茹也郭璞曰啜者拾食也通俗文作𠽶今通謂細食物曰啜也)。

阡陌(且田反風俗通曰南北曰阡東西為陌廣疋陌道也史記秦𡥉公壞井臼開阡陌也)。

鑒於(字書作鑑同古鑱反廣疋鑒炤也鑒謂之鏡詩云我心匪鑒傳曰鑒所以察形也)。

懷孕(古文􄁘同夷證反三蒼孕懷子也廣疋孕㑗也字從子乃聲也)。

嵐毘(力含反或言流毘尼或言林微尼正言藍軬尼此言鹽即上古守園􄁙名也因以名園飯那此云林或譯云解
脫處亦云滅亦名斷軬音扶晚也)。

鞍隥(都鄧反馬􄁚上隥也登馬所躡者也經文作鐙古燈字也)。

鏗鏘(又作銵同苦耕反下又作瑲同且羊反廣疋銵鏘聲也案禮記子夏聽其鏗鏘又字林云又衡反埤蒼云鎗金
聲)。

勁勇(居盛反字林勁強也字從力巠聲巠音古定反)。

色虹(胡公反郭璞爾疋音義云虹雙出鮮盛者為雄雄曰虹暗為雌雌曰蜺蜺或作霓霓音五奚反俗音古巷反青
虹也)。

** 第八卷

雖㬥(蒲卜反親晞乾也字從曰從出從廾從米字意也廾或作拜同巨凶反共持也)。

黤黮(又作黭同烏感反下他感反謂不明也纂文云黭黮深黑也)。

迦𨍟(側飢反王名迦𨍟婆從人臂生如頂生王等)。

熇拘(呼酷枯老二反甘蔗王種也)。

礓石(居良反形如薑也通俗文地多小石謂之礓礫字從石經文從土非也)。

屩履(居略反史記躡屩擔簦廣疋曰屩草屝也扉音扶謂反扉屨也麤履也簦音都恒反笠有抦者也)。

荃提(或言遷提謂可遷從提挈也或作荃提言以荃草為之也非此方物出崑崙山也)。

** 第九卷

婢媵(說文作𠊶同餘證食證二反爾疋媵送也謂送女曰媵公羊傳曰媵者也何諸侯聚一國則二國徃媵之以
姪娣從也釋名媵承也謂承事適奉他也)。

揵陟(六度集作鞬德正言建他歌此譯云納也鞬居言反)。

不鹺(千何反說文參差也𪙉亦毀也)。

不齵(五鈎牛俱二反說文齒不正也蒼頡篇齒重生也謂齒不齊平者也)。

眾毦(人志反廣疋㲥𣭞𦋺也織毛曰𦋺㲥音唐)。

躑躅(又作􄁛同呈亦反下又作􄁜同文足反字林駐足不進也廣疋躑䠱踟􄁝)。

不覿(亭歷反爾疋顯昭覲覿見也)。

黑皯(古旱反通俗文面黎黑白皯也經文從黑作䵟非也)。

弓杷(百雅反單手為把說文杷握也把持也經作弝近字也)。

皺襵(知􄁞之涉二反謂不申也欇桾襵疊皆作此也)。

理𠕋(古文𥬰同楚責反𠕋簡𠕋也長者二尺短者半之其次一長一短乎又象之也)。

兩𢫪(又作椀同烏喚反謂手後節也)。

** 第十卷

顱顙(又作髗同鹿胡尺下蘇朗反說文䫳盧也字書腦蓋也廣疋頓顱謂之䫫䫳方言言顙額也頓音徒各反)。

澘然(所斑所板二反字林涕流下皃也詩云澘然出涕是也)。

身祟(思醉反說文神禍也謂鬼神作灾禍也)。

交瞼(居儼反字略云謂眼外皮也)。

悲惋(烏喚反字略云惋喚驚異也)。

背彼(蒲賚反廣疋背北也後也相違背也謂棄捨相返也經文多從人作偝)。

敷愉(翼朱反纂文作孚瑜言美色也方言作怤愉悅也怤愉謂顏色和悅也怤音芳俱反)。

不劈(普狄反說文劈破也廣雅劈裂也埤蒼劈剖也音隱披􄁟反江南二音普行經中但行疋狄反)。

呱然(古胡反說文小兒啼聲也廣疋呱呱號也尚書啟呱呱而泣是也)。

氛翳(敷雲反說文氛祥氣也案祥者吉囟先見者是也)。

** 第十一卷

逋流(補胡反)。

婆哂(式忍反)。

波䫂(都可反)。

􂍾字(供人反)。

吒字(陟家反)。

侘字(勅家反)。

𠻬字(直家反)。

拏(女家反)􄁠字(乃可反)。

麼字(莫可反)。

勦勇(說文作􃠤同助交反捷健也謂勁速勦健也中國多言勬勬音姜權反)。

𠞈鉤(丁盍反字書𠞈著也𠞈鉤𠞈索𠞈等皆作此經文作搭非也)。

指撝(又作麾同許皮反謂手之所指曰撝也以旌旗指麾因以名也)。

地穩(烏本反謂安穩也)。

靳固(居近反謂吝惜也)。

𩤪䶢(仕洽反下魚洽反𩤪䶢謂俳戲人也經文作唊噏唊音古協反下噏許及反非此用)。

騗馬(疋面反字略云􄁡上馬也)。

批椀(又作𢱧同蒲結反廣雅𢱧轉也左傳𢱧而煞之杜預曰手𢱧之經文作㧙蒲必反㧙推也㧙非此用也)。

築搋(徵逐反下勅隹反廣雅築㓨也說文築擣也搋以拳手挃曰搋也)。

拗胵(又作􄁢同烏夘反拗捩也捩音力結反)。

** 第十二卷

腝葉(又作抐同乃困反字菀腝柔脆也通俗文抐再生也又作嫰近字也)。

犁槅(居責反槅軶也所以􃽥牛領也經文作格非體也軶音烏革反)。

土墢(又作􃬺同扶發反考工記耟廣五寸二耟為耦一耦之􃬺廣一尺深一尺鄭玄曰兩人併發之其壠中曰甽甽
上墢墢之言發也說文一𠚏土謂之􃬺耟音辭以反甽古泫反)。

蟲豸(直爾反爾疋有足謂之蟲無足謂之豸)。

火燼(似進反說文燒木之餘日燼爾疋燼餘也說文作燼)。

死肬(籕文作􃩠同于鳩反通俗文體目曰肬廣疋肬小腫也)。

啾唧(子修反蒼頡篇眾聲也謂小𠆴聲也下咨栗反通俗文鼠聲曰唧唧亦聲也)。

齏醬(又作薤同孑奚反醬屬也通俗文淹韭曰薤丸醯醬所和細切為薤令物為葅江南悉為葅中國悉為齏也)。

雜飣(丁定反江南呼飣食為飣䬦經文作奠徒見反奠置也獻也䬦音豆也)。

珍羞(周禮有八珍貴也下古文𦟤同私由反方言羞熟也郭璞曰羞謂熟食也周禮膳夫掌王之膳羞鄭玄曰羞
有滋味者也雜味為之羞也)。

塵埃(烏來反埃亦塵也謂塵飛揚曰埃也)。

使覘(勅廉反覘謂視也覘亦伺也左傳云使覘之是也)。

趁而(丑刃反謂趁逐也纂文云關西以逐物為趂也)。

儲宮(直於反說文儲偫也偫待也蔡邕勸學云儲副君也)。

勝𨸳(徒果反纂文云吳人以積土為𨸳𨸳聚也聚才句反)。

** 第十三卷

牢靳(居近反謂靳肕也肕音而振反)。

芟彼(所巖反詩傳云芟除草也亦斫也經文作釤所鑑反大鎌也釤非此用也)。

筋陡(又作䈥同居殷反下都口反謂便健輕健也)。

相嘲(又作啁竹交反蒼頡啁謂也調相戲調也)。

二𤳖(補單反字林𤳖部也亦𤳖類也經文作般假借也)。

名於(彌盈反所以召質也名號也經文從言作詺近字也字略云相詺目也)。

不偉(埤蒼作瑋同于鬼反說文偉奇也)。

** 第十四卷

膽讋(脂葉反說文失氣也讋怖也一曰言不止也)。

具篪(又作䶵笆二形同除離反說文管有七孔詩云仲氏吹篪是也)。

㛐娟(於玄反楚辭便娟之語王逸曰便娟好皃也)。

沃弱(又作􄁣同於縛烏桔二反詩云其葉沃若傳曰沃若猶沃沃然也云隰桑有沃傳曰沃柔也亦美也)。

山麓(古文㯟同力穀反詩云瞻彼旱麓傳曰山足也謂林屬於山曰麓)。

門𨵵(胡臘反說文𨵵閇也易曰𨵵門謂之坤是)。

禦偹(魚呂反詩云百夫禦傳曰禦當也字從示)。

宮闈(于歸反爾疋宮中門謂之闈郭璞曰謂相通小門也即宮中巷門也)。

椒房(案應邵漢宮儀云后稱椒房詩云椒聊之實蕃衍延盈外國風美美其繁興興以椒塗室亦取溫煙除惡氣也
由若朱泥殿上曰丹墀也)。

贊助(子且反周禮贊其不足者鄭玄曰贊佐也亦道也)。

欖庰(古夘反下蒲定反攪謂擾攪也廣疋庰廁清圂也)。

投穽(古文阱􄁤二形同茨性反說文穽大陷也廣疋穽坃)。

** 第十五卷

驚悸(古文􃧝同其季反字林心動也說文氣不定也)。

稱冤(古文冤怨二形今作惌同於原反冤狂也曲也屈也亦不理也)。

嫡胄(丁犾反主嫡也字書嫡正也廣雅嫡君也公羊傳云立嫡以長者何謂嫡夫人之尊無與敵也胄連續也亦緒
也)。

墉堞(也又作䧡牖二形同餘鍾反爾疋牆謂之墉城亦謂之墉詩云以伐崇墉是也下徒頰反堞女牆也)。

矟𥎞(所􃮽反下千亂反埤蒼矟長一丈八尺廣疋𥎞謂之鋋鋋小矛也鋋音市延反)。

** 第十六卷

逶迤(又作蟡同於危反下又作佗同達羅反說文逶佗者行可逶曲迹也自得之皃)。

有娠(書隣之刃二反詩云大妊有娠傳曰娠動也娠謂懷胎孕者也廣疋娠㑗也今皆作身雨通之也)。

滂沛(普傍反下普賴反三蒼滂沱也沛水波流也沛亦大也)。

心忪(又作伀同之容反方言征伀惶遽也江湖之間凡窘卒怖遽皆謂之征伀也)。

茫怖(又作􄁥同莫荒反茫遽也􄁥人晝夜作謂無日用月無月用大常思明故從明或曰􄁥人思天曉故字從明下
又作悑同普故反惶怖也經文作怕疋白反憺怕也此俗音疋嫁反)。

瞳睨(徒公反埤蒼珠子也下遐綰反蒼頡篇目出皃也綰音烏板反)。

垂䫂(丁可反廣疋䫂醜皃也經文作恀尺紙反爾疋恀恃帖也郭璞曰江東謂毋為恀移非字義也)。

髂髀(古文􄁦同蒲米反說文股外曰髀江南音必爾反經文作䏶非此之也)。

鼾睡(下旦反說文以息聲也字菀呼于反江南行此音也)。

𠞈項(丁盍反字書𠞈著也經文作搭非也)。

䶧齒(說文作齩同五狡反云齩齧也)。

戞戞(古黠反齒聲也)。

讇語(是鹽反又音諂世俗聞語耳)。

** 第十七卷

舟楫(通俗文作檝同資獵反詩云檜楫松舟傳曰楫所以櫂船也周易黃帝剡木為楫是也檜音栝)。

大磧(且歷反說文水渚有石曰磧廣雅瀨也水淺石見之皃也)。

** 第十八卷

覢電(又作睒同式冉反說文蹔見也亦不定也經文作閃閃窺頭也)。

如丳(字菀初眼反今之炙肉丳也經文作剗削之剗非體也)。

從削(又作鞘私妙反方言劒削關東曰削關西曰鞞所以貯刀劒之刃也鞞音捕迷反)。

乃穌(先胡反聲類更生曰穌穌亦休息也謂更息也)。

凋悴(丁堯反說文半傷曰凋凋亦弊也字從冰)。

掊地(蒲交反通俗文手把曰棓說文捊或作抱引取也)。

** 第十九卷

擺木(又作椑補買反說文兩手振擊也)。

緜惙(竹劣反字林惙憂也亦意不定也)。

躓頓(古文䠟􄁧二形今作􄁨同陟利反謂挫辱之也)。

皇閨(舌攜反爾雅宮中門謂之闈其小者謂之閨說文特立之門也)。

煢獨(古文惸儝二形同渠營反尚書無虛煢獨孔安國曰煢單也謂無所依也獨無子曰獨也)。

** 第二十卷

食荑(弟奚反通俗文草陸生曰荑詩云自牧野荑傳曰荑茅之始生者也)。

毛𣮧(布莾反謂毛布也通俗文邪文曰𣮧字林𦋺之方文者也)。

蟻垤(徒結反方言垤封堛也楚鄭以南蟻土謂之垤垤亦中高也)。

頿髯(子移反下又作髯同而甘反江南行此音又如廉反關中行此音說文口二之須曰頿下說文頰須毛也經文
作髭近字也)。

欲喫(口迹反謂喫噉也)。

灑歕(又作噴同普孫反說文吹氣也廣疋歕吐也歕潠也謂含物而歕散之今亦為噴普遜反說文鼓鼻也廣雅噴
嚏也蒼頡篇吒也)。

享受(虛兩反享亦受也享當也說文享戲也)。

** 第二十一卷　第二十二卷(已上二卷並先不音)

** 第二十三卷

憩息(說文作愒同却厲反爾疋憩息也舍人曰憩臥之息也)。

開拓(古文𤗺袥二形今作梓同他各反廣疋柘大也亦開也經文作拓字與摭同之石反柘拾也拓非字義)。

** 第二十四卷

偃俹(於訝反字書俹倚也字從人偃息)。

皆杜(說文作庶同徒古反國語杜門不出賈逵曰杜塞也塞閉也方言杜歰也趙曰杜郭璞曰今俗通語也歰如杜
杜子歰因以名也)。

** 第二十五卷(先不音)

** 第二十六卷

不蹶(巨月居月二反說文蹶僵也廣雅僵仆也)。

恇怯(丘方反恇恐也下又作㹤同㭕脅反怯畏劣也多畏也)。

怪迕(又作啎仵二形同吾故反聲類迕逆不遇也經文作悞非也)。

謇吃(居展反通俗文言不通利謂之謇吃周易謇難也方言謇吃楚語也郭璞曰亦北方通語也)。

白鷗(烏侯反字林水鶚也犬如鳩出伂鴞于驕反)。

摑裂(字冝作攫九縛反說文攫扟蒼頡篇攫搏也言獸瞋即攫)。

翎羽(力丁反謂鳥羽也經文作零又作􄁩􃧩二形近字也)。

􄁪落(他臥反字書落毛也經文作􄁫近字兩通也)。

瘦眚(字苑作㾪同所景反眚瘦也病也釋名眚㾪也如病者㾪瘦也經文作省非體也)。

凹凸(烏狹反下徒結反蒼頡篇作䆟𥥌抱朴子云凹陷也凸起也)。

匾㔸(補顯反下他奚反纂文云匾㔸薄也不圓也)。

鯨鷁(又作䲔同渠京反許叔重注淮南子云鯨魚之王也異物志云鯨魚數里或死沙中云得之者皆無目俗云其
目化為明月珠也鯢鯨之雌者也左傳鯨鯢大魚也說文作鶂司馬相如作𪁌或作鶝埤蒼作艗字書作鷁同五歷反水
鳥也善高飛也)。

禽貘(又莫貊同盲白反字林似熊黃黑出蜀一曰白豹)。

** 第二十七卷

鵂鶹(許牛反下力周反廣疋鵂鶹樢䲻也關西呼訓侯山東謂之訓狐纂文云夜即拾人爪也)。

鉤鵅(古侯反下庚􄁬反爾疋怪䲻舍人曰為鵂鶹也南陽名鉤鵅一名忌欺晝伏夜行鳴為怪)。

梟鴞(古堯反土梟也不為驕反字林鵂鳺也形似鳩而青出白於山即惡聲鳥也楚人謂之鵬鳥亦䲻類也山東名
鸋鳺俗名巧婦鸋音奴定反下公穴反)。

可摚(又作􄁭同宅衡反謂相觸也相摚柱也)。

確然(口角反周易夫軋確然示人易矣韓康伯曰確然堅皃也)。

陵嶒(集綾反嶒石之阮隗皃也經文從山作𡺿近字也阮音五壞反隗五罪也)。

** 第二十八卷

脊􄁮(今作呂同力舉反膐亦脊也說文脊骨也太岳為禹臣委如心呂因封呂侯也)。

𦝫髂(古文𩩱今作䯊同口亞反埤蒼𦝫骨也經文從肉作𦝣非也)。

尻臀(苦勞反下徒昆反聲類臋尻也)。

𣘨橠(字詁古文𧙃𣘨二形今作阿同烏可反下古文􄁯栘二形今作郍同乃可反字書𧙃栘柔弱皃也亦草木盛也)。

戀嫪(盧報反說文嫪婟也聲類嫪婟戀惜不能去也廣雅嫪如也婟音胡故反)。

麾纛(徒到反詩云左執翿傳云翿纛翳也箋云舞者所持所以羽舞者也方言楚謂翳為翿翿音徒到反)。

旌旂(資盈反下巨衣反爾疋注毛田首曰旌郭璞曰戴旄於竿頭也周禮折羽為旌鄭玄曰折羽為五色繫之旌上
爾雅有鈴曰旂郭璞曰懸鈴於竿頭畫蛟龍於旂上也周禮蛟龍為旂是也)。

雰霏(敷雲反下或作䬠同敷非反雰霏雨雪甚皃也)。

鈇鉞(方于方巫二反禮記軍旅鈇鉞先王所以飾怒也說文鈇莝斫也鈇亦椹也鉞音于目反云大斧也)。

如霰(又作䨘同先見反詩云先集惟䨘傳曰暴雪也)。

兕犀(音似又徐姉反爾雅兕牛一角青重千斤南洲異物志以為角長二尺餘形似馬鞭柄其皮堅可為鎧甲廣志
云角斑似埵𤦛足有十爪)。

復挈(口結反說文挈懸持也挈猶提也亦繫也)。

耳䫂(下丁可反廣疋䫂醜皃也經文作恀時紙反恀恃也又作恀乃可反器名也)。

** 第二十九卷

豬獵(又作鬣巤二形同驢涉反說文毛巤也亦長毛也通俗文豬毛曰獵)。

嚇呼(呼駕反詩云反予來嚇嚇箋云距人謂之嚇嚇亦大怒也)。

自踣(今作仆同蒲北反踣前覆也)。

團欒(盧端反猶團圓也圓帀也)。

哂哂(又作引同尸忍反哂猶笑也)。

麥䅌(公玄反說文麥莖也廣雅積槀也經文作􄁰非體也)。

戟翣(山甲反羽飾也下垂從羽妾聲世本武王作翣也)。

** 第三十卷

魚鱓(又作鱔䱉二形同音善訓纂文云蛇魚也)。

鱒魴(才􄁱反下又作􄁲同父方反字林鱒赤目魚也魴魚赤尾魚也)。

鯷鱧(達隸反下音禮字林鯷鮎也鱧𩸄也廣雅鮷鯷鮎也青州名鮎為鯷𩸄音胡瓦反鮷音徒奚反)。

蟄眠(持立反說文蟄藏也蟲至冬節即蟄藏不出也獸之淺毛者亦蟄熊羆等也)。

** 第三十一卷

一荻(又作適同徒歷反爾疋蒹葭郭璞曰即藡也)。

一抒(除呂時汝二反廣雅抒渫也說文抒挹也蒼頡篇抒取也除也)。

臊陁(蘇勞反梵言鸚鵡鳥名也)。

暗糂(古文𩞼糂􃧹鍖四形今作糝同桑感反說文以米和羹也一曰粒也)。

大虯(渠留反廣疋有角曰虯龍熊氏瑞應圖云虯龍黑身無鱗甲也)。

** 第三十二卷

鞅靭(下又作鞙同胡犬反謂車䩗䩗物皆作此字經文作䩙火見反字與韅同䩙非此用也)。

** 第三十三卷

脂腴(庾俱反說文腹下􃫩也腴腹也)。

** 第三十四卷

輞釭(又作𨊧同古紅反說文轂口鐵也方言自開之西謂之釭燕齊海岱之間曰鐹音古和反之也)。

軸鐧(方言作鍊同歌鴈反說文車軸鐵也廣雅鐧錔也錔音他合反)。

黑纑(勒胡反字林布縷也)。

燒爇(今作𤋲同而悅反通俗文燃火曰𤋲𤋲亦燒也)。

報賽(桑再反案賽謂相酬報也)。

** 第三十五卷

杴鉏(仕於反謂田器也蒼頡篇鉏茲其苗也漢書帶經而鉏是也)。

剉切(千臥反說文剉斫傷也剉猶斫也切割也利也村音村殞反)。

嗽齚(又作欶同所角反通俗文含吸曰欶經文作𠲿子累反字書或􂌯字下又作齰同仕白反齚齧也經文作咋陌
咋也又咋咋也咟音胡麥也)。

􂫗㗱(又作𪙍同㭪各反下子立反說文􂫗㗱嚼聲皃也經文作愽下或作峽古俠反忘語也或作唼子盍反唼嗽也
二形並非字義)。

** 第三十六卷

嗽吮(似兖反說文吮嗽也韻集吮音弋選反)。

** 第三十七卷

􂎂輈(陟流反一事十名􂎂輈婆論文句字論也)。

面欵(又作款同口緩反欵至也蒼頡篇欵誠重也說文欵意有欲也廣雅欵愛也)。

** 第三十八卷(先不音)

** 第三十九卷

唱呴(又作吽𤘽二形同呼垢反廣疋呴鳴也國語三軍譁呴賈逵曰呴𠻢也下同也)。

慙恧(女六反方言􄁳恧慙也剕楊青徐之間曰􄁳梁益秦晉之間曰慙山之東西自愧曰恧三蒼恧慙也廣雅云
不直失節謂之慙慙愧也小爾雅云心慙曰恧􄁳音他典反)。

白㲲(古文毾同徒頰反毛布也經文作縶知立反縶絆也縶非字義也)。

** 第四十卷

得艇(徒頂反釋名云二百斛以下曰艇方言南楚江湖小䑿曰艇郭璞曰即𦨴也䑿音思六反𦨴音同也)。

襞作(卑伇反謂襞褺物也褺音徒頰反)。

彤然(古文𧋒蚒二形同徒宗反說文毋飾也廣雅彫赤也)。

** 第四十一卷(先不音)

** 第四十二卷

寒噤(渠飲反禁辭閑而不言王逸曰閉口為噤噤閉也)。

唧唧(浴栗反通俗文唧唧鼠聲也今取其義經文作呹非也)。

㳂流(翼泉反字林從水而下曰㳂順流也㳂亦緣也)。

㱇然(所力反通俗文小怖曰㱇埤蒼恐懼也說文悲意也字從嗇從欠經文從心作懎又嗇並非體也)。

虵蛻(湯外始悅二反說文蟬虵所解皮也廣雅蝮蜟蛻也蝮音扶六反蜟餘六反)。

㴑水(古文𣹫同桑故反三蒼逆流而上曰㴑㴑向也亦行也)。

忛者(又作渢古文𩗋同扶嚴反聲類船上張也釋名船隨風張慢白忛忛汎也使風疾汎汎然也)。

潬上(徒單反爾疋潬沙出郭璞曰今江東呼水中沙堆為潬潬謂水中央地也)。

** 第四十三卷

誤人(吾故反字林謬謂也經文作忤非也)。

不狎(下甲反字林狎習也近也惕也經文作匣匱匣也匣非此用)。

久昵(又作䁥同女栗反爾疋昵親近也又云眤函也親昵亦數也)。

射垛(徒果反射𡊤也經文作埵丁果反埵累也埵非字義也)。

苔衣(徒來反謂水中魚衣綠色生衣底者也亦可以為紙)。

注霖(力金反爾雅久雨謂之淫淫謂之霖左傳兩自三曰已往為霖經文從雨作霆非也)。

** 第四十四卷

氣􂵒(蘇豆反說文瘶欬逆氣也欬音苦代反江南行此音字隱起志反山東行此音)。

𧄼瞢(徒登丁鄧二反韻集云失臥極也下亾登反經文作憕懵非體也)。

㼾甎(力穀反下又作摶同脂緣反通俗文狹長者謂之㼾甎江南言言甓蒲歷反)。

** 第四十五卷

摒擋(卑政反廣雅云摒擋除謂掃飾摒除也下都浪反)。

** 第四十六卷

牀陛(蒲禮反說文陛高陛也即階陛牀陛也經文作陛蒲禮補奚二反禁獄之名非此用也)。

蛆𧍷(知列反下火各反字林皆蟲行毒也通俗文蟲傷人曰蛆經文作蜇非體也)。

修葺(子立且立二反說文葺茨也謂以草蓋屋為葺覆也補治也)。

** 第四十七卷

村柵(初格反說文編竪木者也通俗文柴垣曰扡木垣曰柵扡音力支反)。

頡唎(胡結反美也頡唎拔多人名也)。

煩冤(於元反冤煩也屈也字從冖從免免為冖覆不得走善屈折也經文作惋鳴喚反惋歎也惋非字義)。

** 第四十八卷

評論(皮柄反字書評訂也訂評議也訂音唐頂反)。

匡領(丘方反周禮匡人掌建法則鄭玄曰匡正也匡救也)。

** 第四十九卷

持擢(又作濯同馳校反方言揖謂之撓或謂之擢江南擢大於撓而揖殊小作撓者面向船頭立撥之作擢者面向
船尾坐撥之揖擢也擢而進之字從手經文作掉當世俗字耳)。

舀漏(弋𥿨反𢍶舀也臽也字從臼從爪字意也𢍶音杼九万反)。

即覰(又作狙同千絮反字林窺觀也廣雅覰視也謂相候視也通俗文伏覗曰覰是也)。

蛟龍(音交梵言宮毘羅其狀魚身如蛇尾有珠)。

漏泄(思列反泄溢也發也亦泄溢也)。

慍恚(於問反論語而不慍何晏曰慍怒也蒼頡篇慍恨也說文慍怒也)。

** 第五十卷

木弶(巨向反字書謂施罥於道也)。

** 第五十一卷

牝鹿(脾忍反說文畜母也雌曰牝也)。

劓去(又作㓷同魚器反劓割也謂截去其鼻也說文劓決鼻也)。

槍貫(且羊反說文搶距也通俗文剡木傷盜搶木搶鐵搶皆作此)。

讙譁(又作諠同虛元反下呼瓜反讙譁聲也廣雅讙鳴也亦驚聲也)。

紛葩(普華反說文芳也葩華也聲類取其盛皃也)。

捬塵(芳主反付猶拍也拍弄也尚書擊石拊石是也)。

** 第五十二卷

門閫(又作梱同苦本反禮記外言不入於閫鄭玄曰閫門限也)。

窒利(丁結竹栗二反蘇弗窒利此譯云善女)。

􂌯爪(今作𠲿同子累反廣雅􂌯口也字書鳥啄也)。

抄撥(初校反抄掠也強取物也下補沫反撥引也棄也廣雅撥除也)。

** 第五十三卷

蒨草(又作􄁴茜二形同千見反一名茈䓞一名茅蒐可以染也人血所生)。

罩籠(竹挍反爾雅藿謂之罩郭璞曰捕魚籠也)。

璃杷(百訝反說文把握也單手為把刀把弓把皆作此經文作靶說文轡飾也靶非此用也)。

** 第五十四卷　第五十五卷(已上兩卷並先不音)

** 第五十六卷

牢韌(又作肕同而振反字林韌柔也通俗文物柔曰肕)。

羸瘠(古文㿉𤶬膌三同才亦反左傳瘠即甚矣杜預曰瘠瘦也)。

** 第五十七卷

香邸(丁禮反蒼頡篇邸舍也說文屬國之舍也經文作底音旨平也𠥯非此義也)。

狡猾(古夘反下胡刮反方言凡小兒多詐或謂之狡猾亦亂也)。

赩赩(許力反字林赤皃也俗文青黑曰赩色)。

銘記(莫庭反謂雋刻金石以記功德也禮記銘者自名也銘義稱美不稱惡周禮凡有功者銘書於王之太常鄭玄
曰銘之言名也)。

** 第五十八卷

嘲謔(虗虐反爾疋謔浪笑敖郭璞曰謔相啁戲也詩云無然謔謔傳曰謔謔喜樂也)。

滑稽(古沒胡刮二反下古奚反滑稽猶俳諧也滑取滑利之義也以其諧語滑利智計疾出者也)。

趒梁(他弔反趒躑也韻集趒越也)。

園圃(補護布五二反詩云無踰我園傳曰有樹也又云折柳樊圃傳曰菜圃也三蒼種樹曰園種菜曰圃)。

操刀(又作𣀉同錯勞又說文操把持也)。

斫􂣠(疋葛反芟􂢈也芟音所嚴反)。

射埻(之尹之𨳝二反說文射臬也廣雅埻的也即射侯也以熊虎之皮飾其側又方制之以為埻通俗文射堋曰埻
埻中朱曰的)。

蒼茫(又作盲同莫剛反盲遞也通俗文時務曰茫經文從心作恾非體也)。

跋涪婆(扶鳩父俟二反此云善女也)。

** 第五十九卷

矛䂎(又作𨥨𢦵二形同莫侯反說文云矛長二丈建於兵車也下音麤亂反)。

縫綻(又作祖掟二形同徒莧反說文補縫也)。

** 第六十卷

倉廩(且郎反說文穀藏也下又作㐭同力甚反周禮廩人掌九穀之數鄭玄曰藏米曰廩儲穀曰倉也)。

囹圄(力丁反下魚呂反獄名也周禮三王始有獄周曰囹圄釋名囹領也圄禦也謂領錄囚徒禁禦也)。

由緒(辭與反絲端也廣雅緒末也緒餘也謂殘餘也事也業也)。

* 本事經第一卷沙門慧琳撰

馳騁(上雉知反韻英云馳驅也考聲云走也從馬也池省聲下勅領反廣疋騁奔也杜注左傳走也騁說文直馳也
從馬甹聲甹音匹丁反)。

修瑩(榮逈反韻英云摩拭也說文從玉從營省聲亦作鎣古今正字或從金)。

嗢柁南(上溫骨反下唐賀反梵語也唐言偈頌)。

** 第二卷

駛流(師利反考聲云馬疾行也蒼頡篇云迅疾也從馬史聲也)。

** 第三卷(無字可音)

** 第四卷

蝸蠃(上寡華反爾雅蝸牛也經從累作螺俗字也下魯和反爾雅海介蟲也形如蝸牛而大白色說文從䖝𣎆聲音
同上)。

朽墜級(上休抑反次直類反下音急尚書曰朽索之馭六馬孔安國曰朽腐也腐索馭馬言危懼之甚也隊
正作墜墜墮並形聲字也)。

洗拭(上西禮反下昇力反以水洗滌形之穢垢又以耎帛摩拭令乾說文從手式聲)。

** 第五卷

蚊蝱(上音文下莫耕反並嚙人飛蟲也前卷已重重釋)。

虵蠍(上社遮反俗字也說文從它作蛇蛇虺也它音他毒蟲也下軒謁反廣雅蠆也博雅螫人蟲也並形聲字也蠆
音丑介反螫音聲亦反)。

血鑊(黃郭反說文􂺯也集訓云有足曰鼎無足曰鑊說文鐫也從金蒦聲蒦音同)。

椽梁(上長攣反方言自關而西秦隴之間謂之椽從木從篆省聲自開而東周地謂之𢬜齊魯荊楚謂之桷梁字從
木􄁵聲􄁵字從水從刃音同上經文從水作梁非也古文從本作泍訓同)。

** 第六卷

构瑟恥羅(上音俱下勅里反梵語阿羅漢名也古曰俱絺羅經作祉非也)。

纈麗伐多(上賢結反梵語阿羅漢名也舊曰離婆多此二聖者常修禪觀寂靜行也)。

刼庀拏(庀音匕亦梵語阿羅漢名也舊曰劫賓那常修教誡教授諸聲聞眾)。

忩遽(上忩俗字也正體從囱作匆囱音䆫下渠御反韻詮云遽急也速也集訓云驛馬傳車也說文從辵豦聲豦音
渠)。

蹄喙(上弟泥反驢蹄小而圓非牛蹄類也下兄衛反杜注左傳云喙口也說文從口􃱝聲􃱝音吐亂反)。

** 第七卷

𧶝易(莫候反毛詩傳反爾雅皆云𧶝賣之集訓云𧶝易也說文易財也從貝丣聲也丣音丣)。

* 興起行經上卷玄應撰

曰䴸(正體作詁古文作麱同妨虞反)。

枝敲(蒼頡訓詁作􃼆同苦交反下擊也經文作撓非也)。

* 業報差別經玄應撰

螽蝗(古文􄁶同止戎反詩云螽斯羽傳曰螽斯蜙蝑也亦即蝗也音胡光反蜙蝑音先恭反下斯驢反)。

勦健(仕交反謂勁速楗健曰勦說文作􄁷健也)。
一切經音義卷第五十六卷



一切經音義卷第五十七

翻經沙門慧琳撰

  
  * 
音大安般守意經二卷　慧琳
陰持入經二卷　慧琳
處處經一卷　慧琳
罵意經一卷　慧琳
分別善惡所起經一卷　慧琳
出家緣經一卷　慧琳
阿鋡正行經一卷　慧琳
十八泥犁經一卷　玄應
法受塵經一卷　無字
禪行法想經一卷　慧琳
長者子懊惱三處經一卷　慧琳
揵陀國王經一卷　慧琳
須摩提長者經一卷　慧琳
阿難四事經一卷　慧琳
未生怨王經一卷　玄應
猘狗經一卷　慧琳
四願經一卷　無字
黑氏梵志經一卷　慧琳
分別經一卷　慧琳
八關齋經一卷　慧琳
阿鳩留經一卷　慧琳
孝子經一卷
五百弟子自說本起經一卷　玄應
大迦葉本經一卷　玄應
四自侵經一卷　玄應
羅云忍辱經一卷　慧琳
佛為年少比丘說正事經　無字
時非時經一卷　玄應
沙曷比丘功德經一卷　玄應
自愛經一卷　玄應
中心經一卷　玄應
正見經一卷　玄應
阿難七夢經一卷　無字
大魚事經一卷　無字
呵鵰阿那含經一卷　無字
燈指因緣經一卷　玄應
婦人遇辜經一卷　慧琳
摩訶迦葉度貧女經一卷　玄應
十二品生死經一卷　無字
罪福報應經一卷　玄應
五無返復經一卷　無字
佛大僧大經一卷　玄應
邪祇經一卷　玄應
摩達國王經一卷　慧琳
旃陀越國王經一卷　慧琳
五恐怖世經一卷　慧琳
弟子死復生經一卷　慧琳
懈怠耕者經一卷　慧琳
辯意長者子經一卷　慧琳
天請問經一卷　慧琳
賢者五福經一卷　無字
無垢優婆夷問經一卷　無字
護淨經一卷　慧琳
木槵子經一卷　慧琳
無上處經一卷　慧琳
盧志長者因緣經一卷　玄應
僧護經一卷　慧琳
出家功德經一卷　慧琳
栴檀樹經一卷　玄應
頞多和多耆經一卷　慧琳
普達王經一卷　慧琳
佛滅度後殯斂葬送經一卷　玄應
五王經一卷　玄應
四天王經一卷　慧琳
末羅王經一卷　玄應
梵摩難國王經一卷　慧琳
父母恩難報經一卷　慧琳
孫多邪致經一卷　慧琳
新歲經一卷　玄應
群牛譬喻經一卷　琳
九橫經一卷　琳
禪行三十七經一卷　琳
比丘避女惡名欲自殺經一卷　琳
比丘聽施經一卷　應
身觀經一卷　琳
無常經一卷　琳
八無暇有暇經一卷　琳
長爪梵志經一卷　琳
譬喻經一卷　琳
略教誡經一卷　琳
療痔病經一卷　慧琳
右八十一經八十二卷同此卷音。


* 佛說大安般守意經上卷
翻經沙門慧琳撰

𦌭瘦(上居冝反鄭注周禮云馽旅過行寄止也說文從网從𦌭音槷或從革作羈下搜皺反莊子云疾㾛死􄁸憂患
其中也考聲羸也說文從疒叜聲也)。

蝝飛(悅泉反公羊傳蝝即蠉也蝗始生曰蝝大曰螽說文蝗子也從虫彖聲螽䖝音終毀也)。

蝡動(上潤允反考聲云元從口蝡有足曰蟲說文從虫耎聲也)。

軶觀(上烏革反鄭注考工記云軶轅端壓牛領軶也說文從車戹聲也經作軶俗字)。

痛蛘(羊蔣反禮記云蛘不敢搔也考聲云瘡瘡中有蟲也說文􄁹蛘也從虫羊聲經文從疒作痒是病也非經意也)。

喘息(上川耎反桂苑珠叢云人氣息謂之喘也說文云息也而從口耑聲耑音端而為之)。

細滑(上西祭反孔注尚書云細小也說文微也從糸從囟囟音信)。

十絆(般漫反文字集略云絆繫馬足繩也說文絆馬馽也從糸半聲也馽音知立反)。

三輩(北味反顧野王云輩猶部也宋忠注太玄經云輩類也說文從車非聲經從北作輩俗字是也)。

𧄼瞢(上音縢下墨崩反蒼頡篇云𧄼瞢臥初起貌也又悶也毛詩詩傳曰瞢瞢神亂貌也上從登從夢省下從目亦
從夢省經文從足作蹬誤用非本字也)。

** 下卷

鑽火(上纂巒反國語云鑽鑿也顧野王云鑽謂鐫也集訓云鑽剌也亦穿物鐵也說文從金贊聲也)。

攘故(上攘章反韓詩云攘除也鄭注周禮云却災也說文從手襄聲)。

黛眉(上徒戴反聲類云粉黛可以畵眉也說文黛亦畵眉類也從黑代聲也)。

* 陰持入經上卷慧琳撰

懣懣(門頓反王逸注楚辭云懣憤蒼頡篇云悶也說文煩也從心滿聲也)。

為拕(音他顧野王云拕猶曳也廣雅云拕亦引也說文從木它聲它音同上經作拕俗字也)。

** 下卷

已分(下甫墳反王注周易云分隔也杜注左傳分猶遍也顧野王云分析也鄭注禮記云分別也說文從八從刀以
別物也經文作份音筆貧反與斌彬同非經義訓也)。

若干態(胎𧶘反王注楚辭云態姿也高誘注呂氏春秋云態度情貌也說文從心能聲也)。

受跓(誅縷反考聲正從木作柱經從足作跓亦通也)。

青􂍙(朴邦友)。

溝港(上苟侯反鄭注周禮云通水於川曰溝考工記云廣四尺深四尺曰溝也考聲云亦水注谷也說文溝瀆也從
水冓音古候反下江項反文字集略云水別流也考聲云水派流而不通也從水巷聲也)。

得猗(下音依也)。

摸賈(上母蒲反下莫候反顧野王云賈猶交也郭注爾雅云廣易名也文字典說從貝丣聲丣音酉)。

􄁺炷(上果敖反鄭注禮記云膏香牛脂又曰肥脂說文從高從肉下朱戍反考聲云炷燈心也從火主聲集訓作主
主燈內布而施行今之時用也)。

睡眠(上垂類反下蔑邊反蒼頡篇睡眠熟也王逸注楚辭云眠亦臥也顧野王云寐也說文並從目垂民皆聲經作
瞑非)。

* 佛說處處經慧琳撰

撓撈(上好高反廣雅云撓亂也聲類云攪也說文從手堯聲下老刀反方言云撈取也郭璞注云撈鉤勞也考聲云
漉取也古今之正字從手勞聲)。

牛齝(下試之反爾雅云齡牛食已又吐嚼之說文云吐而噍噍音撨笑反從齒台聲)。

熛起(上匹遙反呂氏春秋云熛焚宮燒積也說文火飛也從火票聲票音必消反古今之正字也)。

* 佛說罵意經慧琳撰

瞳子(上動東反尚書大傳舜目重瞳也埤蒼云目珠子是也考聲云目中瞳子也古今正字從目童聲也)。

蛇蚖(上社遮反下五官反枹朴子曰蛇類甚多唯蚢蛇中人最急可以刀割所螫處肉棄於地肉自沸似火炙須臾
焦盡人得活矣不割必死玄中記云蚖蛇身長三四尺有四足形如守宮尋脊有針利如刀甚毒惡中人不逾半日則
死山海經云皮可以飾刀劒與鮫魚皮相似但麤細異也)。

犁槅(下耕核反說文槅車軶也從木鬲聲或作扼音嚶革反說文扼把提非經義經從木作枙俗字)。

几上(飢履反考聲云几案屬也周禮有五几玉彫彤漆素是也諸侯朝覲祭祀皆用之矣說文几踞也象形字
也經文從木作机是木名非經義借用)。

鷄鶩(下蒙卜反郭注爾雅云鶩即鴨也古今正字云騖舒𠒎也從烏敄聲敄音務)。

燌燌(忿分反說文燌燒也今作焚古今正字從火賁聲經從貴作𤏳書誤也)。

持㦿(下胡古反說文古文戶字也埤蒼云小戶也聲類云房門也字書云窓也古今正字從戶木聲經文作㦿非也)。

師捲(下倦員反國語云捲舒也廣雅云捲愛也毛詩傳云捲力也說文勢也從手卷聲也)。

澆灌(下官換反顧野王云灌沃澍也考聲云灌漬也注也說文從水雚聲經作􄁻非此字也)。

脛脠(上形定反孔注論語云脛脚也說文脛脚胻也從肉巠聲胻音衡更反巠音公冷反下地頂反鄭注禮記誔直
也何注公羊云胊申曰脡古今正字從肉廷聲胊音渠俱反)。

確正(上腔角反周易確牢也考聲云堅固也古今之正字也從石寉聲)。

白髀(下鼙米反考聲云髀股也古今正字亦股外也文字典說從骨坒聲經作髀亦通坒音毘利反而音訓時之大
用也)。

* 佛說分別善惡所起經慧琳撰

污之(上烏故反顧野王云染污也韓詩云污穢也字書污塗也說文從水亐聲經從夸作洿音於徒反與經義乖也)。

鼽鼻(上渠牛反禮記云鼽鼻不利也古今正字病塞鼻窒塞也從鼻九聲經從几作鼽非此也)。

塞壅(下邕拱反鄭注周禮云壅陽防止水也鄭箋詩云壅猶蔽也顧野王云塞也公羊傳云壅不流也廣雅云隔也
或作𡓱古今正字從土雝聲經作塵誤書也)。

鷄𠒎(下輔無反郭注爾雅云𠒎似鴨而小長尾背上有文今江東人亦呼為鸍音詩考聲云亦野鴨之小者從鳥几
聲几音殊經從力作􄁼非此鳥也)。

啤呲(上音卑下子思反)。

桹檔(上朗當反下黨郎反)。

彌觔(疑字錯未詳所以未音之)。

謇吃(上建偃反周易云謇難也方言云謇吃語澀也郭注云亦北方通語亦作謇古今正字從言𡨄聲經作蹇跛也
非經義𡨄音僧則反下斤仡反聲類云吃重言也說文語難也從口乞聲)。

嚾罵(上音喧考聲云嚾嚾嘑也聲類作囂古今正字從口雚聲也或從言作讙雚音桓而音訓之義)。

蟲豸(下持里反爾雅云有足曰蟲無足曰豸也)。

蹲踞(上音存考聲云蹲踞也謂竪厀坐也杜注左傳云蹲聚足坐也說文亦踞也從足尊聲下居御反)。

鞭榜(下伯孟反考聲云使船也王逸注楚辞云榜船擢也又注云擢亦檝也說文從木旁聲也)。

萎黑(上委為反說文從草委聲)。

憋性(上片蔑反方言憋惡也郭璞注云憋怤急性也古今正字從心敝聲也敝音毘袂反)。

瘭疾(上褾遙反廣雅云癰成膿也埤蒼云瘭疽浮熱也集訓云熾也古今正字從疒票聲也經從火作􄁽非也票音
必消反)。

鈔綴(上炒稍反或作抄考聲鈔略取也廣雅掠也說文從金少聲下追銳反賈注國語云綴連也說文綴令著也從
糸叕聲經文從心作惙非也叕音猪劣反)。

牽將(上企堅反廣雅牽挽是也)。

輪轢(上音倫顧野王云輪車輞也說文有輻曰輪從車侖聲侖音淪下零的反蒼頡篇云轢輾也說文轢車所踐也
從車樂聲也)。

啖圂蟲(上談濫反廣雅云啖食也說文啖亦噍也從口炎聲中魂困反蒼頡篇云圂豕所居也說文圂廁也
從口作􄁾非也囗音韋)。

火燔(下伐袁反考聲燔燒也毛詩傳云炰加火曰燔廣雅燔乾也說文從火番聲而古今之正字形)。

夗轉(上冤院反說文夗轉臥也從夕從卩卩音節經從宀作宛非也)。

躁擾(上遭譟反顧野王云躁猶動也鄭注論語云躁不安靜也賈注國語云躁擾也說文從足喿聲經作􂎕俗字喿
音􄁿到反)。

蜚蛾(上音非郭注爾雅云蜚即負盤臭虫也杜注左傳云蜚亦蠜也顧野王云負蠜蜚也說文從虫非聲)。

畜牲(下省英反鄭注周禮云牛馬羊豕雞犬曰六牲杜注左傳曰改牛名曰牲說文從牛生聲)。

調嬈(泥鳥反)。

墟聚(上去魚反周易云墟邑也廣雅云墟居也南楚汝頴言亦墟聲經從阜作𨼋𨽁非正也今之時行也)。

貧寠(劬乳反考聲云居無財以備禮也毛詩傳云寠者無考𥝏也說文從宀婁聲宀音綿古令正字也)。

迷惛(音昏考聲云老而多忘曰惛孔注尚書云惛乱也毛詩箋云惛無所知也說文從心昏聲而成之)。

中這(音彥蒼頡篇云這迎也說文從辵言聲也)。

世福(下風伏反禮記福者備也太玄經云人道所喜曰福毛詩箋云爵命為福說文從示畐音逼聲經從示作􄂀
字書撿尋都無音釋之處也)。

聾聵(下頑怪反賈注國語云生聾曰聵說文從耳貴聲也)。

騬割(上阻蠅反考聲云騬云今之敦馬也犍牛也去其外腎也說文從馬乘聲又音囚陵反)。

曒若(上澆澆反埤蒼云曒明也考聲云光明貌也古今正字云月光也從日敫聲亦作皎也)。

泛愛(芳劒反)。

豓天(上音焰也)。

* 佛說出家緣經慧琳撰

驚悸(下葵季反考聲云心驚也怒也說文悸心動也從心季聲)。

頑憒(下壞內反蒼頡篇憒亂也㽵子云憒憒然為世俗之禮也說文從心貴聲)。

* 佛說阿鋡正行經慧琳撰

考治(枯老反考聲云苦也又擊也毛詩云子有鍾鼓不擊不考方言考引也經從手作拷俗字非也)。

呼吸(噷急反毛詩箋云吸猶引也顧野王云吸亦息入也廣雅云吸飲也說文從口及聲)。

* 十八泥犁經一卷玄應撰

倅略(倉對反依字倅副也廣雅倅盈也又作體音蒲本反)。

焯熱(之藥反廣雅焯熱也說文焯明也經文作𥇍都角反𥇍非此義)。

𨻼牢(方奚反說文𨻼牢獄名也所以拘非者也家語天子周𨻼執之王肅曰𨻼獄牢也字從非作陛省聲經文作椑
非體也)。

* 法受塵經(無字可音訓)

* 禪行法想經慧琳撰

䏺脹(上璞尨反埤蒼云䏺肛膓脹也古今正字從月夆聲尨音麥邦反而行有為之)。

費秏(上妃未反廣雅云費猶損也說文費散財用也從貝弗聲下蒿告反毛詩箋云耗害也蒼頡篇云秏消也說文
從禾毛聲經從耒作耗誤也)。

* 佛說長者子懊惱三處經慧琳撰

摩挱(下索何反聲類云摩挱猶捫摸也古今正字從手沙聲經從少作抄誤遺脫也)。

* 揵陀國王經慧琳撰

揵陀(上件焉反下度何反梵語國名也)。

擔樵(慈遙反韓詩云樵取也杜注左傳云樵薪也說文從木焦聲也)。

* 須摩提長者經慧琳撰

相棖(宅庚反俗字也正作㲂亦作􄂁又作楟先儒隨意作之散在墳典集訓云楟撞也𧢻也轉注字而說之也)。

哽塞(厄杏反韻詮云氣塞哀極之爾)。

標心(必遙反毛詩云標拊心貌也顧野王云標謂捐表以識之說文從手票聲)。

鷹逐鴿(上憶矜反毛詩箋云鷙鳥也顧野王云亦謂𠁊鳩也下甘合反王逸注楚辞云鴿鳩之類也說文從
鳥合聲也)。

贖之(常欲反俗字也王肅注尚書云出金贖罪也考聲云輸物以免罪也以財賞直也說文􄂂賈也從𧷓𧷓音育)。

* 佛說阿難四事經慧琳撰

𧶝賣(上矛候反顧野王云賈猶交易也爾雅云賈市賣也文字典說文貝丣聲經作𧴵非也)。

* 未生怨王經玄應撰

涕泗(息利反詩云涕泗滂池傳曰自鼻出曰泗也自目曰涕也)。

瘦眚(字苑作㾪同所景反釋名眚㾪也如病痟瘦也鄭玄注周禮云眚者猶人𤯝瘦也經文作省非字體也今行之)。

桀逆(奇列反桀案諡法曰賊人多累曰桀劉熈曰多以惡逆累賢人也)。

* 佛說猘狗經慧琳撰

狾狗(上折例反廣雅云狾狂也說文亦狂犬也從犬折聲也)。

湔洗(上節前反廣雅云湔亦洗說文湔浣也從水前聲)。

* 四願經(無字音訓)

* 黑氏梵志經慧琳

栲掠(下力酌反杜注左傳云掠劫財物也鄭注禮記掠索也古今正字從手諒省聲)。

㦍然(上五各反字書作㖾字也㖾驚也亦訟譁也聲類云嚴敬貌也古今正字從心㖾聲)。

悒遽(上音邑王逸注楚辭云悒也古今正字從心憂也歎息也蒼頡篇不辭舒之貌也說文不安也從心邑聲下音
渠杜注左傳云遽畏懼也賈注國語遽疾也鄭注論語云卒也說文窘也從辵豦聲經從心作懅誤)。

徑順(上音經蒼頡篇云徑過也廣雅云徑歷也文字典說從彳巠聲然得而行也)。

鈎銸(下尼輒反釋名云銸攝也拔取也說文銸鉆也從金耴聲耴音尼輒反也)。

* 佛說分別經慧琳撰

是祟(下雖醉反考聲云神鬼為害也疾也說文神為禍也從示從出聲經從宗作祟非也)。

禱祀(上刀老反鄭注周禮云求福曰禱包注論語云請鬼神也廣雅云謝也說文從示壽聲下詞枲反祀潔敬而祭
也顧野王云百神之庿可祭曰祀也說文從示已聲)。

𡝩嬳(上夭嬌反毛詩傳云𡝩少也馬注論語云和舒之貌也顧野王云謂女子好淑說文巧也從女芺聲下枉籰
反文字典說云嬳作姿態貌也從女蒦聲經從矍作𡤬誤也)。

不憚(下壇懶反毛詩箋云憚畏也難也韓詩云憚惡也考聲云勞也說文從心單聲古今正字也)。

* 佛說八關齋經慧琳撰

族姓(上叢鹿反孔注尚書云族類也同姓也百家為族使之相葬也說文從於矢聲經從手作挨非也)。

* 佛說阿鳩留經慧琳撰

曰㜗(下倉含反集訓云㜗婪也謂貪於衣食也說文從女參聲)。

一𥁄(榮俱反何注公羊傳云𥁄飲器也考聲云椀之大者也說文飯器也從皿亐聲經從木作杇非)。

* 佛說孝子經慧琳撰

推燥(下騷早反周易云火就燥也說文云燥乾也從火喿聲經作㜗非也喿音噪也)。

禮賂(下盧妬反毛詩傳云賂遺也顧野王云以財相請謁也說文從貝路省聲)。

惕惕(汀的反孔注尚書云惕懼也毛詩傳云惕惕猶切切也賈注國語云惕疾也考聲不安也憂也說文從心易而
聲)。

以賽(下桑代反穆天子傳云酬福也考聲云報也說文從寒貌聲𡨄音僧則反)。

沈沔(上除林反孔注尚書云沈謂冥醉也杜注左傳云沈溺濕也顧野王沒也說文從水冘聲冘音淫下綿褊反
考聲云湎躭酒也孔注尚書云沔飲酒過差失度也說文從水丐聲也經從心作忱愐非也)。

兇櫱(上兇字下從人下言羯反杜注左傳云櫱災也蟲獸為怪曰櫱衣服草木為怪曰􄁌今通作孽俗字也正從示
辥聲)。

蠆毒(上丑芥反象形字鄭箋毛詩蠆毒蟲也秦晉之間謂之􃝥􃚹通謂之蠍鄭玄曰蠆尾如婦人拳髮曲而上卷尾
竭有毒說文從虫萬象其形也)。

號絕(上号高反韻英云大哭也韻詮哀痛聲也古今正字從虎号聲經作嗽非茲也)。

佞嬖(上寧定反賈注國語云偽善乍仁也顧野王云諂從諫以悅君上之意也案佞者諂媚於上曲順人情乍偽似
仁故從仁從女說文巧諂也下音閉杜注左傳云嬖親幸也王注楚辭云嬖猶愛也謚法曰賤而得愛曰嬖劉熈曰嬖卑
也媟卑接媚以色事人也說文從女辟而聲也媟音屑也)。

𡝩冶(下音野易曰冶容誨淫考聲云婦人變態也說文冶亦銷也從氷台古今文也經從蟲作蠱雖通非經之本義
也而亦非今時之本字)。

* 五百弟子自說本起經玄應撰

僥值(古堯反漢書晉灼音義曰獥遇也謂願求親遇也)。

𪈏麥(又作燕同煙見反爾雅蘥雀麥也注云即鷰麥也經文作鷖伊奚反鷖水鳥非此用之)。

傅飾(方務反傅猶塗附也傅藥傅粉皆是)。

餼施(古文槩同虛氣反儀禮餼之以其禮鄭玄曰以牲曰餼餼猶稟給也埤蒼餼饋也字書餼餉也方言餼而熟也)。

雜糅(古文粗􃯃二形同女救反說文雜飯也今以異色物相參曰糅糅雜也)。

譚俱(徒含反或作具譚經中多云瞿曇皆是梵言輕重也)。

賣姓(埋稗反梵言薩俱盧也一本作薄經文作賈誤)。

訶䣯(側於反梵言摩訶䣯此譯云大長也)。

殷皮(於斤反詩云殷其盈矣傳曰殷眾也殷大也又於艱反赤黑色為殷此借音用爾)。

敷愉(翼珠反纂文作孚瑜亦美色也方言怤愉悅也)。

繫𣚃(呼結反埤蒼圍係也通俗文束縛謂之𣚃古今正字)。

莅吒(古文作䇐同音也力四力季二反也)。

堊飾(烏各反白土也爾雅牆謂之堊郭璞曰以白土飾牆也廣雅云堊塗也古文云)。

孚譴(字體作䞯同芳務反禮記云無䞯往鄭玄曰䞯疾也廣雅䞯行也下去戰反譴責)。

輕邈(亡角反楚辭高馳之邈王逸曰遠也方言邈離也漸漸也廣也亦盛也)。

* 大迦葉本經玄應撰

開披(正字作破同普陂反纂文云破折也披猶分也亦披折也經文作擺捕買反手擊也擺非此義也)。

* 四自侵經玄應撰

不肖(先妙反禮記其子不肖鄭玄曰不似也言不似其先故曰不肖謂儜惡之類也字從肉小聲)。

佂忪(之盈反古文伀同之容反方言佂伀惶遽也江湖之間凡窘卒怖遽皆相謂之佂伀)。

* 羅云忍辱經慧琳撰

無慍(於運反毛詩傳云慍恚也蒼頡篇云慍恨也說文怒也從心昷聲昷音溫潤也)。

毒蟒(下莫牓反郭注爾雅云蛇之最大者也考聲云亦大蛇也說文從虫莾聲)。

煒熚(上韋鬼反毛詩傳云赤貌也考聲云亦光色盛貌也說文從火韋聲也下炎劫反方言熚熚熾盛貌廣雅云熚
赤光也說文從火畢聲畢音同上經從畢作畢非也古文云爾時之音訓字也)。

* 佛為年少比丘說正事經(無字音訓)

* 時非時經玄應撰

釪瓊(案字義冝作于窴二形窴音徒賢也又云徒見反而古今之正形國名也)。

* 沙曷比丘功德經玄應撰

陷此(古文錎同陷猶墜入也亦沒也說文陷從高而下也一曰墮也)。

笥中(胥吏反說文盛衣器曰笥也禮記簞笥門人者鄭玄曰並盛食之器也而圓曰簞方曰笥也)。

闓化(上口哀反說文闓開也廣雅闓化也亦欲也聲類此亦開字也)。

* 自愛經玄應撰

攘衣(而羊反謂攘除衣袂出臂也子曰攘臂而下車是也袂音彌世反今訓爾)。

跣襪(先典反下舞發反古文作𧙕怽襪並同足衣也經文作懱非也)。

揮涕(毀歸反說文揮奮也謂揮奮振訊也揮灑也爾雅云揮竭也注云揮振去水為竭也經文作指麾之麾亦非體
也)。

* 中心經玄應撰

脆不(清歲反說文脆少耎易斷也廣雅脆弱也脆猶懶也經文作毳非也懶音奴困反)。

翾飛(今作蠉同隳緣反說文小飛也周書翾飛蠕動是)。

* 見正經玄應撰

包毓(說文云亦育字同餘祝反說文養子使從善也育亦長大也覆育也亦生也)。

挻土(舒延反淮南子云陶人之剋挻埴許叔重曰挻揉也埴土也挻擊也亦和也)。

斲柹(敷廢反說文削木也蒼頡篇柹札也謂削木柹)。

蝮蜟(扶福反下夷六反字林蝮蜟蟬皮也猶蛣蜣變為蟬也廣雅蝮蜟蛻也蛻音他外　始銳二反謂蛇蛻皮也經
文作輹育非體也)。

臭茹(下如庶反案茹亦臭也今謂腇敗為茹也腇音乃罪反)。

羸臞(又作臞同渠駒反爾雅云臞瘠也說文少肉也正古文)。

* 阿難七夢經(無字可音訓)

* 大魚事經(無字可音訓)

* 阿鵰阿那含經(無字可音訓)

* 燈指因緣經玄應撰

蕭森(今作槮同所金反說文多木長貌也)。

子胤(與振反爾雅胤繼也亦嗣也說文子孫相承續曰胤言番育之謂也已)。

喟然(又作嘳同口愧反說文大息也論語顏淵喟然歎曰何晏曰歎而聲也)。

罄竭(古文𥥻同可定反說文器中空也爾雅罄盡也經文作石樂器名也古者母句作磬非此義古文云)。

飲酣(古文作佄同胡甘反尚書酣歌干室孔安國曰樂酒曰酣漢書應劭曰不醉不醒曰甘酉曰酣)。

孑然(居折反案孑猶孤獨也說文孑無右臂曰孑國語有孑然是之也)。

親昵(今作暱同女栗反爾雅昵近也郭璞曰謂相近也亦親也私昵也)。

䁍陷(苦洽反說文目陷也廣雅䁍陷經文作抓掐之作掐非體抓側交反也)。

捃拾(又作􄂃同居運反方言捃取也國語收捃而烝賈逵曰捃拾穗也穗音遂也)。

猜疑(古文睵猜二形今作􃌐同麤來反案猜亦疑也廣雅云猜懼也方言猜恨也)。

端確(又作碻埤蒼作塙同苦學反周易夫乹確然韓康伯曰確堅貌也經文作磬胡族反穀盡也非此義也)。

譸張(又作酬嚋侜三形同竹尤反尚書云無或譸張為幻孔安國曰譸張誑也相欺惑也)。

上翳(又作瞖同一計反說文注云目病生瞖也三蒼郭璞注云目瞖病也)。

喁喁(古文顒同牛匈反說文眾口上見也謂羣仰其德也詩云顒顒昂昂傳曰顒顒溫貌也)。

* 婦人遇辜經慧琳撰

娶婦(上趨句反白虎通云娶者取也周禮男三十而娶說文從女從取聲也)。

水碓(堆內反顧野王云碓亦以用舂也方言碓亦機也考聲云舂具也說文從石隹聲也)。

頓躓(竹利反顧野王云躓猶頓也廣雅云躓亦蹋也說文從足質聲古文)。

姑妐(燭容反方言云今關中人呼夫之父曰妐考聲云妐亦夫之兄也從女從公聲也古文云爾)。

尪劣(上柱王反蒼頡篇尪小倭也說文云跛曲脛也從大象偏曲一脚之形也經從兀從王誤之爾)。

* 摩訶迦葉度貧女經玄應撰

除饉(渠鎮反舊言除饉女即今比丘比丘尼也分別功德論云世人飢饉於色欲比丘除此愛饉之想故名除饉
也)。

米潘(敷哀反蒼頡篇云泔汁也說文潘淅米汁也江北名泔江南名潘經文而作之䊩非此也)。

* 佛說十二生死經(無字可音訓)

* 罪福報應經玄應撰

麋麈(之乳反以冬至解角者也說文鹿屬也似鹿而大尾可以為拂也此皆古文云)。

鵂𪅳(許牛反下力周反亦名鉤鵅即𪁪𩿒也夜見晝伏也亦別名怪鳥也古今之正字也)。

* 五無返復經(無字音訓)

* 佛大僧大經玄應撰

不滋(聲類作㜿同子思反說文滋益也滋蕃長也經文作孳方言東楚之間凡人去乳而雙產者曰釐孳說文孳
孳沒沒)。

祥𧒣(言列反說文云衣服歌謠之怪謂之􄁌禽獸虫蝗之怪謂之𧒣𧒣災祥也)。

謚比(時至反說文行之迹也從言益聲也白虎通曰謚之言列也釋名云謚申也物在後為申言名之於人也)。

鷹鸇(之然反爾雅鷐風鸇也郭注爾疋云鸇鷂之類屬也)。

齮䶩(丘依丘倚二反蒼頡篇云齊人謂齧咋為齮齮齧也許慎云側齧也下竹皆反齧挽曰齮)。

齩齧(又作䶧同五狡反廣疋䶧齧也說文齧噬也)。

儲偫(上直於反下直埋反說文儲偫具也亦待)。

惕惕(汀歷反詩云心焉惕惕傳曰惕愒猶切切也亦懼也亦愁也)。

噫乎(又作譩同於熈反謂歎傷之聲)。

菚其(側賢反字林表識書也一曰表職書曰菚)。

俘取(上防膚反國語而安俘女賈逵曰伐國取人曰俘也俘亦取也)。

* 邪祇經玄應撰

恢弘(又作􃚡同苦𢌞反字林恢大者也)。

􄂄咤(况伇反通俗文驚視曰􄂄經文作臭呼赤反說文犬視也)。

掔我(三蒼亦牽字音苦田反引制也廣雅牽挽也連也經文作掔脚田反掔固也非此義也)。

* 摩達國王經慧琳撰

澡手(子老反顧野王云澡猶洗潔也說文澡洗手也從水喿聲)。

整衣(之郢反鄭注禮記云整正也考聲理也說文齊也從敕正聲經作整誤也敕音恥力反古文云爾)。

* 旃陀越國王經慧琳撰

譖之(戢禁反廣雅云譖毀也劉兆注公羊傳言旁入口曰譖說文譖讒也從言㬱聲古文云爾)。

其湩(冡用反穆天子傳湩乳汁也郭璞云今江南人呼乳汁為湩湩亦聲也)。

* 五恐怖世經慧琳撰

遵令(子倫反孔注尚書云遵修也郭注爾雅云遵行也蒼頡篇遵習也說文從辵尊聲)。

就冥(覓瓶反郭注爾雅云冥昧也毛詩箋云冥衣也說文從冖音覓從日從六經從人宀從具非也)。

* 佛說弟子死復生經慧琳撰

𤡜苦(上伊焰反顧野王云猒猶足也鄭注禮記云猒􄂅也說文從甘從肉從犬會意字也􄂅音於據反)。

髠𩮜(上閫昆反說文髠鬀也從髟几聲髟音標下他歷反鄭注禮記云𩮜鬀也說文從髟剔聲經作剔俗字也鬀
音剃)。

殯𣫍(賓牝反杜注左傳云殯窆棺也何休從棺曰殯說文從歺賓聲歺音矝古文云耳)。

噉食(上達濫反廣雅云噉食也說文噉噍也從口敢聲或作啗亦通也經云幻化也)。

漚惒(上烏侯反下音和梵語菩薩名也)。

淵泓(上於玄反毛詩傳云淵猶深也說文淵亦深泉也從水𣶒聲也𣶒音同上下烏宏反廣雅泓猶水深澄也說文
云亦下深大也從水弘聲)。

瘖痾(上邑今反說文不能言也從疒音聲下烏歌反說文病也從疒阿聲)。

鳥獸(收救反爾疋云四足而毛曰獸說文從犬嘼聲嘼音同上經作狩非也)。

拯濟(拯字無疊韻取蒸字上聲呼之杜注左傳云拯救助也方言云拯扶也說文從手丞聲下精細反孔注尚書云
濟救渡也杜注左傳云益也賈注國語云成也說文從水齊聲也)。

* 懈怠耕者經

法誼(冝奇反毛詩傳云誼善也)。

* 辯意長者子經玄應

鼎沸(上音湏應劭注漢書云鼎方金器也顧野王云鼎烹餁調和五味之器也三足兩耳從貞省加耳足象形古文
作)。

肝肺(上割丹反下孚廢反考聲云五藏名也說文從肉干市皆聲也市音北旆反從八也)。

遏惡(上安曷反孔絕也毛詩傳遏止也考聲遮也說文從辵曷聲)。

為飴(以之反方言凡飴謂之餳也毛詩箋云甘如飴也說文以米櫱煎成之從食呂聲􂖗古文以字)。

達嚫(楚靳反文字集略云嚫施也　　從口親聲)。

讖書(楚禁反顧野王云讖謂占候有効記其事也說文讖驗也從言韱聲經作讖俗字也韱音僉也)。

鐵輞(下音𠕀也)。

* 天請問經慧琳撰

慘毒(上初錦反方言慘殺也說文慘亦毒也從心參聲經文作磣亦通用也)。

髫齔(上音調埤蒼云髫髦也考聲云小兒剃髮留兩邊髮也說文從髟召聲經文作齠亦通也髟音必遙反下初謹
反鄭注周禮男七歲女八歲即毀齒也說文從齒七聲經作齓非也古文也)。

甲冑(下直宥反杜注左傳云冑兜鍪也)。

欻然(上薰屈反)。

* 賢者五福經
無垢優婆夷問經

(右二卷並無字可音訓)。

* 護淨經慧琳撰

蜣蜋(上却良反下力張反郭注爾雅云蜣蜋啖糞者也說文並從虫羌艮皆聲)。

秸稾(上艱八反下高考反孔注尚書秸亦槀也說文槀亦秆也並從禾吉高皆聲而成矣)。

濤米(道勞反纂韻云濤汰也文字典說從水壽聲經作洮非經義也)。

* 木槵子經慧琳撰

疫疾(營璧反周禮方相氏執戈揚楯以驚疫癘之鬼說文民皆疾也從疒伇省聲也)。

莎升(蘇和反西國比丘之名也)。

* 無上處經慧琳撰

叢聚(族公反孔注尚書叢亦聚也說文草木聚生為叢從丵取聲經從草作藂非也亦俗字也丵音士學反也)。

* 盧至長者因緣經玄應撰

密弆(姜語反弆藏也通俗畵也物空盡也)。

物儩(又作澌同悉漬反言鋌賜盡也物空盡曰儩儩索)。

* 僧護經慧琳撰

氣噓(許居反)。

敬諾(那洛反毛詩傳云諾辭應也顧野王云諾謂聽許之辭也論語子路無宿諾說文從言若聲)。

瓶瓨(下項江反蒼頡篇瓨缶瓶也說文似缶長頸受十升從瓦工聲)。

抓捶(上爪交反埤蒼云爪插也廣雅抓􄂆也古今正字刮􄂆也從手爪聲也)。

煼疼(抄爪反方言火乾也古今正字從火芻聲或作㷅𤌉亦作炒並義同芻音楚愚反)。

羝羊(抵西反毛詩傳羝牡羊也廣雅羝雄也吳羊牡者三歲曰羝說文從羊氐聲也)。

申縮(上失真反白虎通云申者身也說文從臼臼音掬經作申古之字也)。

斲斤(竹角反孔注尚書云斲削也杜注左傳云報斲匠人也說文斲斫也從𠁁斤聲𠁁音豆也)。

噉舐(食爾反考聲云以舌取物也說文以舌取食也從舌氏而聲也)。

豎橛(權月反鄭注禮記云橛之言蹶也廣雅云橛杙也說文從木厥聲杙音餘織反)。

* 出家功德經慧琳撰

鞞羅羡那(上音毘梵語西國比丘名是也)。

* 栴檀樹經玄應撰

躊躇(又作踟蹰同長留反腸知反下除厨二音並通廣雅躊躇猶豫也又云住足不進也亦躑躅時也)。

跢地(多箇反江南俗音帶謂倒地也)。

拍殺(普格反廣雅拍擊也釋名拍搏也以手搏其上也今謂拍其上而死也經文作摽非也)。

憮然(上音舞怪愕之意也論語夫子憮然何晏曰為其不達已意而非此之字意也)。

* 頞多和多耆經慧琳撰

頞多和(上阿葛反西國經名梵語也)。

* 普達王經慧琳撰

已售(上音以下讎祐反字書售賣物得售也顧野王云售賣物去也說文從口從隹省聲)。

* 佛滅度後金棺葬送經玄應撰

藉身(茨夜反案藉猶廌藉也周易藉用白茅是也)。

𣫍骨(力冉反說文𣫍收也亦藏也爾雅𣫍聚也廣雅𣫍取也經文作􄂇非體也)。

㽃瓳(普安反下侯徒反廣雅㽃瓳㼾甎也埤蒼大甎)。

旌表(子盈反爾雅云旄首曰旌郭璞曰載旄於竿頭也國語為車服旗章以旌之賈逵曰旌表也取其幖幟)。

欣懌(以炙反爾雅怡懌樂也郭璞曰懌怡心之樂也懌意解之樂也字林懌怡也)。

購鉢(古候反說文以財有所求也廣雅購償也古云)。

燔身(扶袁反說文燔燒也加火曰燔廣雅燔乾也)。

明踰(庾俱反廣疋踰度也亦越也勝也經文作跨非也)。

陵遲(古文作陵本作夌同力蒸反淮南子云山以陵遲故能高案陵陂也平易不峭峻者之耳)。

* 五王經玄應撰

了𠄏(又作了同丁皎反方言了𠄏懸也趙魏之閒謂懸曰𠄏郭璞曰了𠄏懸貌也􃡌是絹𠄏)。

陜山(胡夾反案陜迫隘不廣大也說文陜隘也)。

茫茫(莫荒反茫茫遠貌也茫然曰謂不了也經文作􄂈呼光反不明也兩通)。

侹直(古文作頲同他頂反通俗文平直曰侹經文作)。

檻車(下斬反釋名云檻車聲轞也)。

擩箭(而注反謂張弓擩箭也亦言捻箭也經文作澍非體也)。

* 四天王經慧琳撰

􄂉行(上岐冝反周書曰蚑行喘息也考聲云蚑蚞蟲名蚞􄂊也說文從虫攴聲經文作蚊誤也古文云)。

僉然(上七廉反孔注尚書云僉皆也方言僉亦劇也說文從亼吅从古從字也亼音才入反吅音喧也)。

呪詛(上州狩反下阻䟽反郭注周禮云詛者欲相共惡之說文呪亦詛也或從言作酬去聲下從言且聲)。

苾芬(上頻蜜反毛詩云苾苾芬芬考聲云香貌也文字典說云亦香草也並從草必分皆聲也)。

囹圄(上歷丁反下魚舉反姬周獄名也鄭注禮記云囹圄所以禁守繫人者之處也並從口令吾皆聲口音韋也)。

* 末羅王經玄應撰

震悚(又作竦同思勇反字林悚惶遽也經文作聳非也)。

* 梵摩難國王經

僧跋(蒲末反梵語也此云眾等即今之等供是也)。

* 父母恩難報經慧琳撰

乳哺(蒲路反許叔重注淮南子云哺口中嚼食也說文咀也從口甫聲經從金作鋪非也)。

* 孫多邪致經慧琳撰

除饉(勤靳反穀梁傳三穀不升為饉爾雅蔬不熟為饉說文從食堇聲堇音謹)。

* 新歲經玄應撰

如鶡(何葛反山海經輝諸山多鶡郭璞曰似雉而大青色有毛負相鬪死乃止也)。

噲樂(苦壞反經文作噲字林噲咽也蒼頡篇此亦快字也字林快喜云之)。

* 佛說群牛譬經慧琳撰

掊土(上􃅏交反方言掊深也廣疋云掊猶減也又插也鄭注禮記亦手匊也說文從手咅聲音音土口反也)。

* 佛說九橫經慧琳撰

噫吐(上烏介反禮記云不敢噦噫也說文噫飽食而息也從口意聲也噦音於越反)。

嚏(上丁計反蒼頡篇嚏噴也禮記不敢嚏欬也月令云人名鼽嚏是也說文啎氣解也從口疐聲也鼽音求疐音帝也)。

* 禪行三十七經慧琳撰

撮取(宗活反廣雅云撮持也應劭注漢書云以三指撮也說文從手最聲)。

* 比丘避女惡名欲自殺經慧琳撰

輕躁(遭到反賈注國語云躁擾也鄭注論語不安靜也謚法曰好變動民曰躁說文從足喿聲經作􂎕非也喿音桑
到反)。

* 比丘聽施經玄應撰

孚呼(芳于反孚疾也呼召也命也又音呼餓反發聲也)。

殟殟(烏沒反說文暴無知也聲類欲死)。

* 身觀經慧琳撰

齩之(五巧反廣雅云齩齧也說文從齒交聲或作􃼿經文作􃇾非也齧音研結反)。

㳄唾(上羨延反考聲云口中津也說文口液也從水從欠或作況流又作延)。
一切經音義卷第五十七


一切經音義卷第五十八

翻經沙門慧琳撰

  
  * 
音僧祇律四十卷
十誦律六十一卷
五分律三十卷
右三律一百三十一卷同此卷音。

** 僧祇律第一卷

依怙(胡古反爾雅怙恃也韓詩云無父何怙賴也無母何恃恃負也)。

策謀(古文􄂋􃪙𥬕三形同初革反策亦謀也下莫便反謀論也諮事為謀謂諮事之難易也)。

咎釁(渠九反詩云慘畏咎箋云咎猶罪過也爾雅咎病也說文咎災也亦惡也下𦏁鎮反瑕釁愆過也亦罪也)。

𥠖庶(力奚反爾雅黎庶烝多師旅眾也)。

即襞(卑伇反字林韏衣也謂襞褺衣也韏音居阮反)。

四褺(徙俠反通俗文重衣曰褺)。

輕躁(又作趮同子到反躁動也躁擾也謂不安靜也)。

潛微(無非反爾雅瘞幽匿蔽微也郭注云謂逃竄也又微止也字從彳音丑戟反)。

籠䩭(又作𦌭羇二形同居猗反說文革絡馬頭曰䩭釋名羇撿也所以撿持制之也)。

禍酷(古文俈嚳𤈄三形同苦䔍反酷極也說文嚳急也告之甚也謂暴虐也)。

愻悌(蘇才反字林愻順也謙也下大帝大禮二反愷悌樂也易也善事兄曰悌也)。

** 第二卷(先不音)

** 第三卷

芋根(禹拘反說文大葉實根驚人者也故謂之芋蜀多此物可食其本者謂之蹲𩿒)。

竹筥(又作𥰠同力與紀與二反字林筥䈰藉也飯器受五升秦謂之筥方言南楚謂之筲趙魏謂之𥰠郭璞曰盛
飯筥也聲類筥䈰也亦盛柸器籠曰筥筲音所交反)。

篙擿(古豪反謂刺船竹也長二丈以鐵為鏃下他犾反㰅猶剔撥也)。

椓杙(都甬反下又作戈同餘職反爾雅樴謂之𣏾注云即橛也樴音徒得反)。

堅勁(居盛反說文勁強也字從巠力巠音胡頂反水直波也)。

薄膌(又作瘠同才積反說文膌瘦也亦薄也律文作藉非體也)。

貳用(他得徒得二反字林貳求也說文貳從人求也)。

** 第四卷

倪樓(五奚五禮二反國名也)。

磯激(居依反埤蒼水中碃石也廣雅磯磧也下古狄反急流也)。

皺􄂌(壯幼反下女六反通俗文縮小曰㾭物不伸曰縮􄂌律文作􄂍𥀝未見所出)。

聸耳(丁藍反說文耳垂也又作耽都含反說文耳大也)。

咩咩(又作嘪同彌爾反說文羊鳴也)。

誇說(又作夸同苦瓜反謚法曰華言無實曰誇誇相誕也謂憍恣過制自夸大也)。

鏇師(囚絹反謂以繩規物者也說文圓鑪也)。

欲抒(時汝除􂖗二反說文抒挹也蒼頡篇抒取也出也廣雅抒渫也舀也舀音餘遶也)。

** 第五卷

萎黃(於危反聲類云萎木草菸也律文作痿痿痹謂不能行也)。

深榛(士巾反說文叢木曰榛廣雅木叢生曰榛也)。

輅上(又作路同力故反釋名云路亦車也金玉等路各隨其所釋立名謂之路者言行於道路也)。

水灒(子且反汗灑也江南言灒山東言𣾅音子見反)。

𨏔轤(又作樚櫨二形同力木力胡反蒼頡篇三輔舉水具也即汲水者也)。

** 第六卷

趌𧽸(居列居逸二反丁居月反纂文云趌𧽸凶竪也亦跳起也)。

** 第七卷

扣瓮(說文作敂同苦後反扣擊也)。

唃耳(相承音古學反耳邊語也末詳何出)。

鶬鵠(又作𩀞同七唐反爾雅鶬䴢鴰郭璞曰即鶬鵠也鵠胡沃反)。

警宿(居影反謂警戒也亦起也廣雅警不安也律文作景非體也)。

踟蹰(直知反下直誅反踟蹰躑躅也亦住足也廣雅猶豫也躑音馳亦反躅馳緣反)。

睩瞚(力穀反睩視貌也下尸𨳝反說文目開合數搖也)。

** 第八卷(先不音)

** 第九卷

茜色(又作蒨𦵻二形同且見反茹蘆也律文作箋表之箋非此也)。

手㨑(祖公反通俗文手捉頭曰㨑也)。

寙惰(揄乳反爾雅寙勞也郭璞曰勞苦者多情寙也或作懈古賣反)。

庵慢(於含反廣雅庵舍也埤蒼庵𢈠音且漬反)。

啾啾(子修反蒼頡篇眾聲也啾啾鳴聲也)。

紃羊(似均冒緣二反紃謂雜也縷也)。

** 第十卷

檻匱(胡𪒠反檻攏也檻圈也)。

燈盛(時征反在器曰盛案盛謂今之抷𥁄也左傳曰旨酒一盛言器也)。

僦賃(子溜將六二反通俗文雇載曰僦下女鴆反)。

晃煜(又作晄古文熿同胡廣反說文晃明也廣雅晃暉也光也下由掬反說文煜曜也廣雅煜熾也埤蒼盛貌也)。

笮作(側格反案笮猶𡑅也今謂笮出汁也亦狹也說文笮迫也)。

得𥑐(烏狹反謂自上加也又作𡑅壓鎮也)。

** 第十一卷

齒木(案梵本云彈多抳瑟搋彈多此云齒抳瑟榹此云木謂齒木也長者十二指短者六指也多用竭陀羅木作之
今此多用楊枝為無此木)。

掃篲(掃作彗字林曰竹枝今此夕苪反謂掃竹也律文作㨹手桂反廣雅㨹裂也)。

舍勒(此譯云衣或言內衣也)。

營署(時庶反營謂經營也署猶置也說文部署也亦宮也)。

** 第十二卷(先不音)

** 第十三卷

痏痏(諸書作侑籀文作煒案通俗文於鬼反痛聲曰𢈓驚聲曰㒄音于簡反律文從口作喡喂二形非也籕音除
救反)。

** 第十四卷

中析(又作𣂔同思狄反聲類析劈也說文破木也亦分也字從木斤會意字也)。

完出(胡官反說文完全也)。

生微(無非反通俗文物傷濕曰微也)。

撥開(補沫反謂發揚也撥亦除也棄也律文作􃢶匹沫反謂􃢶物也􃢶非此義)。

朝菌(奇殞反爾雅中馗菌郭璞曰地蕈也似蓋今江東呼為土菌蕈音審)。

呵叱(齒逸反方言呵怒也陳謂之呵案叱猶呵也禮記尊客之􃮓不叱狗是也)。

** 第十五卷

搋築(又作扠同勅佳反通俗文􃷇手挃曰搋也)。

挾先(胡頰反爾雅云挾藏也郭注云今江東通言也謂懷意也律文作協和之協非也)。

秸泥(古八反秸即槀也律文作䓀古木反禾穀𥢶也)。

米潘(敷煩反字林淅米汁也江南名潘關中名泔也律文作䊩歸二形非也)。

嘲話(又作啁同竹包反蒼頡篇啁也調也謂相戲調也漢書云俱在左右談調而已是也)。

** 第十六卷

食棧(仕板反說文棧棚也廣雅棧閣也棚置食器於其上也)。

洮米(徒刀反案洮沐也通俗文淅米謂之洮沐也說文汰洗也汰音太淅音氈熱反)。

扟去(所隣反說文從上挹取也通俗文減上取曰扟)。

石壜(徒南反猶瓷坩也律文作琰非也坩音口甘反)。

若卷(古文𩓫捲觠三形今作卷同渠員反毛詩傳云卷曲也)。

竹篙(方言作𣝏音高謂刺船竹也淮南子蒿篙測江許叔重曰謂剌船竹長二文以鐵為鏃者也)。

** 第十七卷

山坡(又作陂同普何反案陂陀猶靡迤也今山陂土陂皆是也迤戈是反)。

髮舜(字體作鬊音書𨳝反廣雅髮謂之鬊漢書韋昭音蠢鄭玄注禮記云鬊亂髮也音舜)。

鎗銚(餘招反溫器也律文有作鐎汁也說文鐎鐎汁也字林云容一斗以銚無緣)。

欬瘶(苦戴反說文逆氣也下又作欶同蘇豆反蒼頡篇齊郡謂敕曰欬也)。

刵劓(讓記反廣雅刵截耳也下又作㓷同魚器反說文㓷決鼻也尚書無或劓刵人也孔注云劓割鼻也刵截耳也)。

麻籸(所巾反通俗文物滓曰籸字從米)。

奚用(胡鷄反蒼頡篇云奚何也)。

疥瘙(蘇到反蒼頡篇瘙疥也廣雅瘙瘡也)。

蘆荻(又作藡同徒歷反即蒹葭也堪為薄者也葦未秀者為蘆蒹公銜也)。

木札(側黠反木皮也律文有作㧊敷廢反說文削朴也朴札也謂削木柿也二形通用又作㩌非也)。

撥聚(補達反撥理也亦發揚貌也廣雅撥除也撥亦棄也律文作跋非體也)。

若秸(公八反尚書三百里納秸服孔注云秸槀也服槀伇也)。

若穰(如羊反說文黍䅀也禾穰也䅀音良計反)。

** 第十八卷

藍澱(徒見反爾雅澱謂之垽郭璞曰澱滓也江東呼為垽垽音魚靳反)。

倒孑(居列反爾雅蜎蠉郭璞曰井中蛣蟨赤虫也一名孑下通俗文蜎化為蚊是蜎音狂兖反蠉音香兖反蛣音結
蟨居月反)。

汪水(烏黃反小爾雅汪池也)。

拼毳(補耕反下昌芮反栟彈繩畢也毳羊細毛也)。

拳搉(渠員反下苦角反說文搉敲擊也字從手從寉)。

** 第十九卷

并擩(而注反謂擩莝擩箭擩物等皆作此字)。

磓𡑅(又作槌同丁迥反謂捉下也廣雅槌擿也下於甲反自上加下也)。

􄂎弶(古犬反下渠向反字書施罝於道曰弶以繩取物曰罥)。

㑌腳(去誑反謂脚曲也書無此字應俗作耳)。

聳耳(古文竦𢥠慫三形同所項須奉二反方言慫聾也郭璞曰言無所聞常聳耳也聳又竦也謂敬悚也)。

掩襲(古文㦻同辭立反左傳凡師輕曰襲注掩其不備也)。

甎坯(又作𣐎同匹才反字林瓦未燒者曰坯)。

汪泥(烏黃反通俗文停水曰汪謂汪池之汪律文作洸古皇反洸涌也洸洸聲也洸非此義也)。

** 第二十卷

榱棟(所龜反爾雅桷謂之榱郭璞曰即椽也亦名桷亦名撩音力道反棟都弄反說文屋栿也一名極亦名桴亦名
桴􄂏音於靳反)。

櫨欂(力胡反說文柱上枅也下蒲麥蒲各二反廣雅欂謂之枅)。

枅衡(今作𣓖同結奚反蒼頡篇柱頭方木也一名㧺亦名拚亦名􄂐亦名􄂑音子結反)。

田􃢿(或作斜都口反此宜作斗字)。

** 第二十一卷

見斷(魚斤反說文齒肉也蒼頡篇齒根也)。

𤴨頭(古文銧𤴨二形今作疣同有留反說文𩑌顫也謂顫掉不正也顫又作戰律文作痏非體也)。

** 第二十二卷

刳四(卩孤反言刳勞也說文刳判也周書曰刳木為舟謂空其腹也)。

上摡(古載反周禮師女官而濯摡鄭玄曰摡拭也字從手律文從木作槩平斗斛之槩非此義)。

羹􂓴(呼各反楚辭露雞􄂒脽王逸注云有萊曰羹無萊曰􂓴也雋以規反)。

􂫗􄂓(又作𪙍同補洛反下子立反說文噍貌也廣雅􂫗噍聲也)。

䯉䯉(於滑反說文𠰸中氣息不利也律文作􄂔非也)。

蟥蜂(胡光反爾雅􃅡蟥蛢郭注云甲虫也大如虎豆緣色江東呼為黃瓶􃅡音扶結反)。

斗藪(又作擻同蘇走反通俗文斗藪謂之􄂕􃛳律文作科擻非體也􄂕音都穀反􃛳音速)。

圂廁(胡困反廣雅圊圂庰廁也下惻吏反廁亦圊也釋名云圂者溷濁也或曰清言至穢處冝常修治使潔清也廁
者人雜廁在上非一也)。

** 第二十三卷

礓石(居良反形如薑也通俗文地名小石謂之礓礫也字從石從畺也)。

屋檐(又作櫩同餘占反說文檐􄂖也亦名屋相亦名連緜爾雅檐謂之樀樀亦楣也􄂖音毗樀音都歷反)。

項顀(直追反說文額出也今用其義律文作膇未見所出)。

侏儒(之于而予反通俗文侏儒曰矬謂極短人也)。

** 第二十四卷

懟恨(古文譵同文淚反爾雅懟怨也亦忿也)。

齵齒(五溝反蒼頡篇齒重生也說文齒不正也謂高下不齊平也律文作齲丘禹反說文齒蠹也齲非此義也蠹音
丁故反)。

** 第二十五卷
　第二十六卷

並先不音

** 第二十七卷

敲戶(又作毃同苦交反謂下打者也說文敲橫檛也)。

猥多(烏罪反字林猥眾也廣雅猥頓也)。

捦牽(又作㩒同渠林反說文急持衣襟也埤蒼捦抳也)。

瓷匙(方言從木作提同是支反謂拘飯者也律文作𨥌昌紙反𨥌鬵也𨥌非義鬵音自林反)。

** 第二十八卷

持䩸(字書作縙同而用反案毳飾也又作㲨而容反字林㲨𦋺也)。

䍧羊(祖郎反字林牡䍧羊也三倉云䍧􂬔羊也)。

不𡍩(耻格反字林坼裂也亦分也律文作卓非體)。

** 第二十九卷

是挻(式延反謂作泥物也挻擊也挻柔也埴土也)。

水湔(又作𤁢同子見反通俗文傍沾曰湔山東名也江南言灒音子且反)。

** 第三十卷

紡績(古文作勣同子狄反字林績緝也)。

鬱訓(又作譸同陟尤反比丘名也三蒼訓亦酬字也)。

** 第三十一卷

令臉(力占反廣雅懸熟也臉生血也)。

穀䴬(夷職反謂穀麥糠皮也律文作𥫝草名也)。

燎巳(又作燎同力鳥反字林燎炙也律文作燎力彫力弔二反庭燎也燎非此義)。

福羅(正言布羅此譯云短靿靴靿音烏豹反)。

𤴨手(又作𩑌同于救反謂顫𤴨搖動不安也)。

** 第三十二卷

漱卑(所霤反或言蘇卑或言優婆斯皆訛轉也正言鄔波斯此云近善女也鄔音一古反)。

喟嘆(又作㕟同口愧口怪二反大息也喟歎聲也)。

** 第三十三卷(先不音)

** 第三十四卷

狠䟺(又作跋同補盖反狼䟺猶蹎䟺也說文䟺步也聲類賴䟺也)。

婆𠲿(所學反星名也)。

欶指(又作嗽同所角反通俗文含吸曰嗽嗽亦呪也)。

􂪱青(莫奚反埤蒼醭􂪱醬敗壞也醬敗則􂪱生醭音普木反)。

廁篦(補奚反小學篇萞刷也謂制刷也今眉篦等皆作此也)。

甌別(烏侯反甌器也方言盆之小者謂之甌也)。

施系(奚計反謂屧系履系等皆作系律文作緩蒵二形非也屧音思頁反)。

青􄂗(無悲反通俗文物殤濕曰微律文作湄湄二形非字體也次下卷生􄂘同)。

㰍䟽(力同反說文㰍房室之疏也疏窗也廣雅㰍含也律文作籠非體也)。

** 第三十五卷

䋫卷(側耕反說文䋫縈繩也江沔之間謂之縈牧繩為䋫䋫亦屈沔音彌善反)。

欱烟(呼帀反欱猶飲取也說文欱歠也歠音昌悅反)。

𢾊觸(又作㲂棖樘橙四形同文衡反㲂亦觸也)。

當敧(居儀反通俗文以箸取物曰攲著音洽慮反)。

謦欬(口頂反下開代反通俗文利喉曰謦說文欬逆氣也字從言從欠律文從石從口作磬咳二形非也)。

連嚏(又作䶍同丁計反蒼頡篇噴鼻也詩云願言即嚏箋云汝思我心如是我即嚏也今俗嚏云人道我此古遺語
也)。

砎砎(胡瞎反字指云礣砎雷大聲也律文榾古忽反埤蒼云狗榾木名也中作箭笴也榾非此義礣音莫八笴音古
旱反)。

** 第三十六卷

妭豔(於驕反說文妖巧也又女子狀貌淑好也下又作艷同餘贍反方言秦晉之間謂美為豔豔光也)。

姑妐(故胡反白虎通曰姑者故也故老人之稱也說文姑母也下之容反釋名俗謂舅章曰妐言是也所敬見之悚
遽自肅齊也)。

** 第三十七卷(先不音)

** 第三十八卷

殆壞(徒改反廣雅殆敗也爾雅殆危也殆亦幾也近也)。

拳敲(又作敲同口交反謂下擊也說文橫撾也律文作㧯非也)。

** 第三十九卷

佉啁羅床(此譯云小長床也啁音竹交反)。

敲槃(口交攴謂相擊打也槃謂鈴槃也)。

** 第四十卷

罯瘡(於感於合二反說文罯覆也律文作菴草名也菴非此用)。

竹𥵨(亡卑反字林折竹笢也笢音亡忍反竹膚也聲類𥵨篾也今中國蜀土人謂竹篾為𥵨也)。

襏衣(又作袚同補末反通俗文三尺衣謂之襏也)。

跋渠(此言訛也正言伐伽此譯云部謂部類也或言群同其義)。

** 十誦律第一卷

攫其(九縛反說文攫㭄也蒼頡篇云攫搏也言獸瞋則攫也㭄音遟逆反)。

𦶇被(而容反字林𦶇𦋺也謂古其垂毛者也律文或作䩸而用反說文􄂙毳飾也)。

戶丳(地黠反通俗文門鍵曰丳蒼頡篇作橝橝持也鍵音巨展反方言關東謂之鍵關西謂之鑰)。

髁肋(口化反字林髁䯊也謂𦝫骨也䯊音口亞反下郎得反說文脅骨也字從肉從力作肋律文從革作勒說文馬
頭絡銜者也非字體也)。

犢車(徒穀反古名羊車釋名云羊祥也祥善也善飾之車今犢車是也)。

柁樓(大我反釋名云船尾曰柁柁柁也在後見柁曳也柁音他字從手柁從木)。

蛭蟲(之逸反爾雅蛭蟣江東名蟣音巨機反謂入人皮中食血者也律文作𧓳非也)。

狌狌(又作猩同所京反字林能言鳥也山海經曰人面豕身能語今交阯封溪縣有之狀如貒如豚聲如小兒啼也
貒音土桓反)。

二𧼳(丑白反謂半步曰𧼳律文作踔丑白勅角二反􄂚踔行不􃮓也)。

** 第二卷

作弶(渠向反字書施𦚋於道為弶也律文作摾非也)。

鼾睡(下且反說文臥息聲也字苑呼干反江南行此音律文作哻吁嚊三形非體也)。

** 第三卷

皰癬(又作㿅同私淺反字林乾瘍癬有乾濕兩種釋名徙疒徙也浸淫移徙處曰癬也故青徐人謂癬為徙也)。

頭綃(私遙反通俗文云生絲繒曰綃謂頭􄂛也)。

掉衣(徒弔反廣雅掉振搖動也律文作挑吐堯反挑抉也桃非也)。

鍫钁(又作鐰同且消反方言趙魏間謂𠚏為鍫𠚏音楚洽反)。

** 第四卷　第五卷
(已上二卷並先不音)

** 第六卷

一丳(字菀初眼反今之炙肉丳也)。

班𣮧(布莽反謂毛布也字林𦋺之方文者曰𣮧律文作𣯟非也)。

** 第七卷

襵縫(之涉反謂襵疊也廣雅襵襞也緶縫曰襵也)。

木牓(秿莽反謂以木貫身立以大摽上牓人善惡以視之也律文作榜補盲反弓輔也榜非此義)。

** 第八卷

一杍(治􂖗反說文機持緯者即今筬也曾子母投杼下機是筬音成)。

􂌞𥺢(蒲祕反說文乾飯也一曰熬大豆與米者律文從麥作𪌾非體也)。

殆而(徒改反治也近也禮記殆將病注云殆幾也)。

** 第九卷

天竺(今作䔍或言身毒或云賢豆皆訛也正言印度此翻名月月有千名斯其一稱良以彼土聖賢相繼導凡化物
如月照臨囙以名也)。

窯師(羊招反字林燒瓦竈也又作陶徒刀反作瓦器者也西國無窯但於平地累坯燒成器也)。

釤鍫(所鑒反字書釤大錄也下千消反方言趙魏之間謂臿為鍫也)。

勦疾(說文作􃠤同仕交反捷健也謂勁速勦健也)。

** 第十卷

萹豆(布𣧠匹綿二反其葉可治霍亂人家多種之也)。

咽病(又作胭同一千反謂咽喉病也)。

** 第十一卷

孔􄂜(古文罅􃞻二形同呼亞反說文􄂝裂也笄也)。

齘齒(下界反說文齒相切也三蒼鳴齒也律文作吤非也)。

寱語(魚祭反聲類眠內不覺妄言也)。

葦棧(仕諫反說文棧柵也廣雅棧閣也通俗文板閣曰棧是也)。

櫂子(徒角反俗音徒格反郭璞曰謂木無枝柯梢櫂長而殺者也)。

合霤(力救反謂屋簷前水下之處也今合霤為堂也)。

木簀(阻革反簀棧也謂以為木棧非竹葦也)。

** 第十二卷

鵽肉(竹刮反爾雅注云今鵽大如鴿似雌雉鼠爪出北方沙漠地也肉美俗名突厥雀生蒿萊之間如鶉大憨音呼
濫反)。

鶉肉(市均反說文䳺鶉也廣雅鷦鶉也䳺音烏含反鷦音焦)。

** 第十三卷

胡菱(又作䕑荾荽三形同私佳反韻略云胡荾香菜也律文作綏非也)。

歠粥(古文吷同昌悅反說文歠飲也欱也下古文􄀡同之育反)。

匙匕(卑以反一名柶通俗文匕或謂言匙方作提同是移反柶音四又作𨥌昌紙反非也)。

** 第十四卷

牙旗(渠基反夏后尚牙謂刻為牙飾因以名馬釋名云熊虎為旗軍將所建象其猛如獸與眾期其下也)。

日昳(徒結反日仄也)。

** 第十五卷

經恤(又作䘏同須律反爾雅恤憂也亦􃻜也謂與人財物振恤之也)。

水突(陀沒反謂水蕩流壞物者也)。

箭括(資賤反𠂕竹也箭者竹之別形也大身小葉曰竹小身大葉曰箭竹主為𠂕因以為名馬古活反釋名云箭其
末曰栝二會也謂與絃會也)。

若茜(又作𦵻蒨二形同千見反說文茅蒐也人血所生可以染絳字從草西聲律文作箋子􃮓反表識書者箋非此
義也)。

** 第十六卷

掃篲(又作彗同囚銳蘇醉二反說文掃竹所以用掃者也)。

擢臂(徒卓反蒼頡篇擢柚也廣雅擢出也亦引也謂抽臂泅也)。

捊水(或作抱同蒲交反說文引取也通俗文作掊手把曰掊也字從手)。

作模(莫奴反說文模法也此亦摹字䂓也形也掩取象也字從水也)。

赭模(莫奴反說文模法也此亦摹字䂓也形也掩取象也字從木也)。

赭土(之也反三蒼赭赤土也山海經少陽之山多美赭是也)。

白墠(音善即白土也亦名堊亦名白墠律文作墡非體也)。

** 第十七卷

髓餅(思累反釋名云烝餅湯鉼索餅髓餅等各隨形以名之也律文作𩟆思累弋累二反字書𩟆􄂞也方言餂或謂
之䭉䭉非此義􄂞音一月反豆飴也)。

酒澱(徒見反爾雅澱謂之垽郭注云澱滓也律文作􂫶非也)。

陽病(養良反周書云陽詐也通俗文作詳虛辝也漢書作陽不真也經文作佯似羊反佯弱也佯非此義)。

** 第十八卷

磨貝(補盖反西域衣名也)。

門闑(又作臬同魚烈反爾雅橛謂之臬注云門閫也謂門限也)。

** 第十九卷

粰􂪹(又作梳音浮留廣雅粰􂪹􄀡饊也今謂薄粥也)。

官稟(補錦反說文稟賜也廣雅稟與也)。

斤頭(居勤反說文斤斫木也斤钁也律文作釿魚斤　反釿㓵也釿非此用也)。

著茸(而容反草茸又今取其象也)。

鐃鏡(奴交反廣雅和鑾鐃鐸鈴也下鏡未詳疑誤應作錞音􃴎均反周禮金錞和皷也)。

刳中(口孤反言刳剔也謂空其腹中也)。

唼唼(祖盍反謂食作聲也)。

** 第二十卷(先不音)

** 第二十一卷

贅頭(諸苪反通俗文體目曰疣贅釋名云贅屬也橫生一肉屬著體也小曰肬大曰贅)。

指瘃(又作𤷚同竹足反謂手足中寒作瘡者也)。

丸頹(又作㾽同堂雷反陰病也釋名陰腫曰頹氣下頹也又曰疝亦言詵詵引小腹急痛也疝音山)。

瞎瞽(正字作瞎同火鎋反字書一目合也下公戶反無目謂之瞽瞽鼓也冥冥如鼓皮也)。

㞇􄂟(烏對反下他對反謂廢風也律文從疒作㾯㾼非也)。

瘭疽(必遙反下千余反廣雅癰成為瘭疽名也)。

** 第二十二卷(先不音)

** 第二十三卷

革鞘(又作𩉥古文作琄同胡犬反車𩉥也謂大車縛槅者也廣雅鞙謂之羇槅音古厄反䩭居冝反律文作伭非也)。

** 第二十四卷　第二十五卷(並先不音)

** 第二十六卷

炱煤(徒來反下亡才反煙塵也通俗文積𤇆以為炱煤律文作𤐽烸非體也)。

言􂐄(魚列反說文牙米也謂漬穀麥等生牙者也)。

肥丁(都亭反丁強也釋名丁壯也言物體皆壯健也)。

奉餉(式尚反廣雅餉遺也餉饋也)。

俟夏(又作竢同事几反爾雅俟待也)。

蝗蟲(胡光胡孟二反螽也謂蝩蟲者也禮記蝗蟲為災是也蝩音之容反)。

閃摩(式染反)。

菱芰(又作茗同渠寄反爾雅菱蕨糜注云即水中菱也律文作芡音渠斂反芡鷄頭也)。

摒擋(􃺶政反下當浪反通俗文除物曰摒擋摒除也)。

伊寗(奴定反苦諦也)。

多他(盡也)。

蠰舍(而羊反)。

** 第二十七卷

䩭由(又作羇同居奇反馬勒也繫也)。

氀衣(力俱反通俗文毛布曰𣯫廣雅𣯫𦋺也)。

槀草(公道反說文槀稈也即乾草也)。

􃢢衣(麤雷反釋名死三日生者成服曰􃢢􃢢摧也言傷摧也􃢢有錫有疑􃢢有繐􃢢也繐音歲)。

** 第二十八卷

汙篦(布奚反刮汙篦也律文作捭此借音耳)。

戶排(蒲皆反謂木𨷲開戶者也如戶鈎等律文作䤵非也)。

捩曬(力結反下所懈反謂暴乾)。

** 第二十九卷　第三十卷
　第三十一卷　第三十二卷

(已上先並無音)

** 第三十三卷

麑魚(音迷謂大身魚也其類有四種互相吞也經中皆作迷也)。

** 第三十四卷

櫺子(盧丁反窗子也通俗文疏間曰櫺亦云車櫺是也)。

懸癰(醫方皆作􄂠謂喉中肉也)。

大魁(苦𢌞反說文羹斗也律文作𣛣鐦二形非也)。

餛飩(胡昆反下徒昆反廣雅餛飩餅也)。

** 第三十五卷(先不音)

** 第三十六卷

門閫(又作梱同苦本反禮記外言不入於閫注云閫門限也)。

弭耳(古文作𢏱同彌耳反謂耳臥為弭也)。

陂澤(筆皮反大池也山東名濼音匹莫反幽州名淀淀音殿下直格反水聚曰澤釋名云兖州人謂澤為掌言水亭
處如掌中也澤閏者也)。

宰人(祖殆反禮記宰夫為獻主注云宰夫主膳食之官聲類宰治也律文作牢非也)。

** 第三十七卷

振擺(又作􃖭同秿買反說文反手擊為擺也)。

步靫(楚佳反釋名云步靫人所帶以箭叢其中也)。

擩箭(而注反亦言捻箭也今言擩莝擩物皆作此字也)。

掊刮(蒲交反通俗文手把曰掊律文作刨近字耳)。

耳圈(去員反謂耳璫之類也或以金銀玉等為之也)。

指窟(衢勿反說文無尾也淮南子云屈奇之服許叔重曰屈短也奇長也今取其義)。

處拼(補莖反拼彈也律文作絣無文綺也)。

不勻(弋均反說文調勻也)。

指鞜(今作𢃕同徒荅反說文㧺也以皮為之今射鞜是也)。

水竇(徒遘反考工記竇高三尺注云宮中水道也說文竇空也謂孔穴也)。

** 第三十八卷

滌食(徒的反通俗文澡器曰盪滌說文滌洒也)。

牛呞(又作䶗齡二形同勅之式之二反爾雅牛曰䶗謂食已復出也)。

𤛆牛(忙包反西南夷長毛牛也律文作猫非體也)。

鞙紉(又作𩉥古文作琄同胡犬反謂車䩗𩉥物皆作此廣雅鞙謂之䩭)。

嚏故(又作䶍同丁計反蒼頡篇噴鼻也)。

辮帶(駢殄反說文交辮也通俗文織繩曰辮辮織也)。

施幰(虛偃反謂布帛張車上曰幰)。

藟􃚹(他達反下勒達反廣雅藟􃚹蚳藟蠍也)。

豌豆(一丸反廣雅豌豆䝀豆也字從豆䝀音留)。

三碣(渠列反說文特立石也謂三石支釜者也)。

門楣(美飢反爾雅楣謂之梁注云門上橫梁也)。

施棚(蒲萠反通俗文連閣曰棚棚亦閣也閣謂重屋也)。

** 第三十九卷

屐支(又作跂同巨逆反說文履屩也屐有草􄂡帛􄂡等也屩音居虐反)。

木桶(湯動反通俗文云受漆者曰桶可以盛食等也)。

幖𢂴(昌志反私記為幟音皆與知識同更無別音也)。

作棬(去員反屈不為之謂之棬經又作棬非也)。

獺皮(他遏他轄二反說文形如小犬水居食魚者也律文作狙非也狙多達反又作􂏍𧖆蛆蟽等形並非也)。

鱣魚(古文𩼼同知連反大黃魚也口在頷下體無鱗甲肉黃大者長二三丈江東呼為黃魚是也)。

** 第四十卷

漚令(於候反說文久漬也律文作膒非體也)。

匈凹(烏交反字菀云凹陷也蒼頡篇作容墊下也)。

匈凸(徒結反字菀云凸起者也)。

築時(古文􄂢同陟逐反說文築搏也廣雅築刺也)。

鹵簿(字體作樐同力古反下蒲古反樐大楯也蔡雍獨斷曰天子大駕出陳鹵薄也)。

喑噫(於禁乙戒反喑噫大呼也說文飽出息也律文作嗌非也)。

𣓈襠(音兩當釋名云其一當匈其一當背囙以名之也)。

** 第四十一卷　第四十二卷　第四十三卷
　第四十四卷　第四十五卷

(右已上五卷並先不音訓)

** 第四十六卷

作縈(一瓊反通俗文收續曰縈縈旋也)。

作緡(亡巾反說文釣魚繳也爾雅緡綸也敦璞曰江東謂之緡繳音之若反)。

** 第四十七卷

蛆毘(子餘反)。

土𨹃(徒果反字林小堆也吳人謂積土為𨹃字從𨸏)。

香匳(正字作蘞同力占反說文鏡􃯇也謂大底者也江南有粉匳香匳棊匳等是也)。

纔得(在災反纔僅也劣也不久也廣雅纔暫也)。

議仲(謂伯仲兄弟也伯長仲中也)。

櫨栱(來都反說文𣟔櫨柱上枅也一名㭼亦名㭓亦名槉𣟔音薄麥反枅古奚反㭼徒荅反㭓皮變反槉音疾)。

** 第四十八卷

鐵砧(又作椹􄁅二形同豬金反鈇砧也律文作鈂文心反𠚏屬也)。

裓來(孤得反謂衣襟也)。

惡賤(烏故反謂憎惡也下茨箭反廣雅賤卑也經文作汓濺非也濺音子且反)。

激列(古歷反流急曰激發也感激也)。

** 第四十九卷

牴慲(莫盤反說文慲忘也亦慲􃹱也律文作僈非也)。

遏𢧵(烏曷反蒼頡篇遏遮也爾雅遏止也郭璞曰今以逆相止為遏)。

詭語(居毀反謂不實也詭惡也欺也譎詭奇怪也)。

** 第五十卷

黔蛇(古文鳹同渠占渠今二反)。

嵯梨(徂娥反)。

** 第五十一卷(先不音)

** 第五十二卷

穄米(子裔反說文穄􂚐也似黍而不黏者關西謂之穈音美皮反)。

時􂲅(又作涕同子禮反廣雅􂲅漉也謂􂲅出其汁也律文作擠音子詣反排也擠非此義也)。

灑散(所解反如水之灑地也律文作攦非)。

** 第五十三卷

𥱼筏(又作󲝲同蒲隹反方言篺謂之筏南方名篺北人名筏)。

** 第五十四卷

餘𩞀(古文𩞀糂􃧹􄂣四形今作糝同乘感反說文以米和羹也一曰粒也律文作惔非也)。

** 第五十五卷(先不音)

** 第五十六卷

潢池(胡光反說文久積水池也大曰潢小曰洿濁水也)。

** 第五十七卷

牛脬(普包反通俗文尿本曰脬說文旁胱也)。

樵薪(才焦反說文樵木也亦薪也字從木焦聲也)。

㼾甎(力穀反下又作塼同脂緣反狹長者謂之㼾軓)。

** 第五十八卷

汙飾(屋孤反汙塗也飾修治抆飾也)。

杖鑽(下祖亂反謂杖端頭若骨䥫等也經文作纂組非此用也)。

豍豆(布迷反廣雅豍豆䝀豆也)。

刀匣(今作押同胡甲反說文匣匱也謂盛刀劒者也)。

須鑰(息于反鎻須也下余酌反說文關下壯也)。

** 第五十九卷(先不音)

** 第六十卷

挽紖(古文緣統二形同文忍反說文牛索也)。

者仇(古文述同渠牛反窓耦曰仇爾雅仇𩀕匹也)。

到矴(都定反謂柱丁石也律文碠非也)。

捉瑱(古文瞋同他見反周禮弁師掌冕王瑱王笄注云瑱塞耳者也釋名云瑱鎮也懸當耳旁不欲使人忘聽自鎮
重也或名充耳笄音鷄)。

* 五分律卷第一玄應撰

厭蠱(於冉反下字林音固說文厭合也蒼頡篇伏合人心曰厭蠱周禮庶氏掌除妻蠱注云毒蠱虫物害人者也謂
虫行毒也律文作固非也)。

養飤(今作餧同辭恣反說文飤糧也廣雅云餧飤也謂以食供設人曰飤字從食從人律文作飼近字也)。

餞送(才𦒕反說文送去也謂以飲食送人曰餞字從食律文作踐履之踐非體也)。

僅而(渠鎮反字林僅財能也僅亦劣也)。

銜淚(下衫反瓦在內而未發者皆曰銜言銜恨銜淚等皆是也)。

享福(虛兩反享受也亦當也說文享獻也字從高省篆文作􄂤又音呼羹反)。

餟祠(說文餟同張芮反酹祭也酹音力外反字林謂以酒澆地祭也)。

魔麾(字詀今作撝同呼皮反楚辭舉手曰麾謂手指之也)。

歌謠(與招反說文獨歌也爾雅徒歌為謠是也徒空也)。

和埴(時力反尚書云厥土赤埴墳孔安國曰黏土曰埴也)。

枅梁(今作𣓖同古奚反蒼頡篇柱上方木也一名㧺亦名𣟔櫨𣟔音蒲夌反)。

戶楣(靡飢反爾雅楣謂之梁郭璞曰門上橫梁也)。

** 第二卷

作穽(古文阱茦二形同扌性反廣雅云穽坑也謂穿地為陷以取獸也)。

僶俛(亡忍反下無辯反謂自強為之也律文作僈非也)。

險隵(又作隵同許奇反險隵危也律文作隵五遠反鼓聲也嚱非義也)。

晏安(烏見反說文宴安也字從宀從妟宴安爾雅安止也定也蒼頡篇云安靜也說文作侒宴也)。

** 第三卷

允合(戈准反周易允叔大吉王弼曰允當也允亦信也爾雅允誠也)。

共賭(又作𧶴同都杜反通俗文錢戲曰賭)。

礧佛(力對反謂以石投佛也今言礧石是也)。

** 第四卷

驚惋(烏􄂥反謂惋歎驚異也)。

愜意(苦頰反悃可也字林愜快也)。

** 第五卷

垔灑(於仁反下所解反字應作堊於故反即莊飾也)。

粲麗(麤且反廣雅粲明也粲亦鮮盛貌也律文作璨非體也下勤計反廣雅麗好也麗謂華靡也)。

歠粥(又作吷同昌悅反說文歠飲也欱也欱音火洽反也)。

** 第六卷

輟我(猪劣張衛二反止也爾雅輟已也)。

誣說(武于反說文加言也誣欺也妄也誣亦𠕀也)。

木簀(側革反說文床棧也爾雅簣謂之􄂦音側兀反郭璞曰即床板也)。

** 第七卷

蔚然(於謂反廣雅蔚茷也茂盛也)。

援助(于眷反援謂依援護助之言也)。

** 第八卷

介意(居薤反周易憂悔吝者存乎介韓康伯曰介纖介釗獻曰介􄂧也)。

貪飻(又作飢同他結反說文貪謂貪食曰餮)。

䏣弊(千余反謂䏣妬也蠅子曰䏣也)。

泅戲(又作汙同似由反說文水上浮也今江南呼拍浮為泅也)。

澆灒(又作𠵖濺二形同子旦反說文水汙灑也史記以五步之內以頸血濺大王衣作濺字)。

** 第九卷

狼􄂨(又作茫同莫剛反􄂨遽也通俗文時務曰茫律文作􄂩非體)。

鞅掌(於兩反詩云王事鞅掌傳曰失容也箋云鞅荷也謂捧之也負荷捧持以趨走促遽失容儀也)。

作𢂴(今作幟同尺志反幖也通俗文私記曰幟廣雅幟幡也墨子以為長文五廣半幅曰幟也)。

** 第十卷

企行(古文𠈮同袪鼓反通俗文舉歱曰企企亦望也字從止)。

嚃水(他帀反埤蒼嚃歠也律文作嗒非體也)。

** 第十一卷　第十二卷
　第十三卷(並先不音)

** 第十四卷

索鐎(今作銚同子消反韻集云鐎溫器也三足有柄字林云鐎容一斗似銚銚又音遙一音徒弔反)。

擲梭(又作𢶌􄂪二形同先戈反謂織梭行緯者也)。

或虜(力古反虜獲取也服也戰而俘獲也椋奪取物也)。

屋霤(力救反說文屋水流丁也凡水下處皆曰霤也)。

** 第十五卷

窺𨵦(丘規戈珠反說文窺小視也)。

自貽(以之反爾雅貽遺也注云謂相歸遺也)。

以砥(職夷反山海經唵嵫山多砥礪郭璞曰磨石也崦音於廉反嵫音子辝反礪音例)。

跨馬(苦罵反字林跨踞也亦躡也說文跨渡也)。

憩止(說文作愒同却厲反爾雅憩息也)。

皆躓(陟利反礩礙也通俗文不利曰躓限至曰礙)。

** 第十六卷(先不音)

** 第十七卷

自炮(字書作炰同白包反說文毛炙肉也詩傳曰以毛曰炰是也亦裹燒也)。

吃人(九乞反說文言難也重言也)。

** 第十八卷

摜頭(古患反謂貫其頭也)。

青虹(古文作􃢩同胡公反說文螮蝀也狀似虫字從虫俗呼為美人螮音帝蝀音董)。

** 第十九卷(先不音)

** 第二十卷

脅諸(字體作愶同虛業反謂以威力相恐懼也)。

雷霆(達頂達丁二反爾雅疾雷為霆霓郭璞曰雷之急激者也蒼頡篇霹靂也霓音五繼反)。

畦畔(下圭反說文五十畒為畦今之稻畦菜畦等也律文有作塍食䒱反稻田畦也)。

毛𣮧(布莽反字林𦋺方文者曰𣮧謂毛布也律文作􄂫非體也)。

拘襵(之涉反或言拘執梵言訛轉耳謂𦋺之垂毛者)。

** 第二十一卷

鏟髮(又作剗同初簡反廣雅剗削也聲類剗平也)。

屯門(徒昆反廣雅屯聚也屯亦陳也)。

等屧(思協反屧謂履屬也律文作燮非體也)。

作靿(一豹反靴靿也律文作𩍓俗語也書無此字)。

** 第二十二卷

鱣脂(知連反爾雅鱣大魚也似鱏而短鼻口在頷下江東呼為黃魚亦鯉也長者二三文鱏音徐林反鼻長七八尺
肉重千斤)。

用麴(去六反方言江淮陳楚之間謂之􄂬音曲注云楚語轉耳)。

糂米(古文作糝籕文作􃧹同桑感反說文米和羹也律文作䊏非也)。

** 第二十三卷(先不音)

** 第二十四卷

斧剉(且臥反謂剉斫也說文折傷也律文作銼才戈反小釜也又音族)。

相揩(口皆反廣雅揩摩也字從手)。

** 第二十五卷

錍箭(普啼反方言箭廣長而薄廉者謂之錍也)。

人邏(力賀反韻略云邏循行非違也戍屬也謂遊兵以禦冦者律文作儸力歌反𠌮儸也𠌮音之邪反也)。

泥鏝(又作槾鏝二形同莫槃反爾雅鏝謂之杇郭璞曰泥鏝也杇音烏)。

** 第二十六卷

奠食(徒見反奠陳也獻也廣雅奠廌也調也)。

䑔之(府發反廣雅䑔舂也埤蒼䑔􃦰米也通俗文擣細曰􃣛暘音蕩)。

三􄂭(三蒼奴迴反手捼也說文捼摧也一曰手相切也)。

翻翻(又作飜同孚元反廣雅翻翻飛也亦盛貌也律文作播非也)。

** 第二十七卷

輒呞(又作䶗齡二形同勅之式之二反爾雅云牛曰呞注云食已復出嚼之也)。

庖厨(蒲交反庖言之包也厨庖屋也蒼頡篇主食者也)。

筴箸(古俠反字林公洽反筴亦著也下文庶反飯攲也筴亦取也律文作挾藏之挾非體也)。

㪻水(居願反通俗文汲取曰㪻說文杼漏)。

莝草(千臥反謂斬蒭飤馬者也詩云乘馬在廐莝之秣之傳曰莝蒭也)。

** 第二十八卷(先不音)

** 第二十九卷

作􂛍(渠記反所以聮綴簪記之也)。

躂脚(他末反字林足跌曰躂取其義者也)。

** 第三十卷

勗勉(許玉反方言齊魯謂勉曰朂滋尚書朂哉夫子孔安國曰朂厲也謂勉強也)。

阿哹(匹尤反梵言也依字吹哹也)。
一切經音義卷第五十八



一切經音義卷第五十九

翻經沙門慧琳撰

只音四分律六十卷

** 四分律第一卷

律藏(力出反。梵言毘尼。或言鞞泥迦。或言毘那耶。或云鼻那夜。或云毘奈耶。皆由梵音輕重聲之訛轉也。此譯云離
行行亦道也謂此行能離惡道因以名焉。或譯云滅惡也。或云化度。言梵經化度眾生也。或云調伏。調伏貪瞋癡也。即文
殊淨律經云曉了貪欲名為律是也。案爾疋律法也謂法則也。又云律詮也法律所以銓量輕重也。又云律常也言可常
行也。故字從彳。彳即行也。從聿。聿者筆也。定罪正刑非筆不斷也。釋名云律者縲也𠕀人必使不得放肆也。言尸羅者此
音止得謂止惡得善也。舊譯云清淨及性善者皆義釋也。縲音力追反縲繫也)。

稽首(字詁古文􃰎同苦禮反白虎通曰所以稽首何稽至也首頭也言頭至地也三蒼稽首頓首也說文下首也周
禮太祝辯九拜一曰􃰎首是也)。

說戒(古薤反戒亦律之別義也梵言三婆羅此譯云禁戒者亦禁義也廣疋戒備也周易以此齋戒韓康伯曰洗心
曰齋防患曰戒字體從廾持戈以戒不虞字意也廾又作拜同巨龍反)。

諷誦(福鳳反諷謂詠讀也誦謂背文也)。

罣礙(又作罫同胡卦反字書網礙也說文礙止也)。

垣牆(于煩反四周牆也釋名垣援也人所依阻以為援衛也牆者障也所以自障蔽也)。

飈火(俾遙反小火也案字體作熛說文熛飛火也三蒼迸火也呂氏春秋云突泄一熛焚宮燒藉是也)。

醒者(思挺反字林醉解也)。

除愈(古文瘉同臾乳反說文瘉病瘳也方言差閒愈也)。

身康(格剛反康安也字林休也爾疋康樂也)。

難詰(去質反廣疋詰責也說文詰問也)。

饉飢(古文𩚮又作饑同几治反爾疋穀不熟為飢蔬不熟為饉春秋穀梁傳曰二穀不升謂之飢三穀不升謂之饉
五穀不升謂之災說文飢饉也)。

梵行(凡泛反梵言梵摩此云清淨或曰清潔正言寂靜葛洪字苑云梵潔取其義矣故二梵本云裒羅那地耶譯言
舊第二雜心論云眾具反第二是也)。

髮被(皮寄反被謂被帶也亦衣被也律文有作披張之被非也)。

袈裟(舉佉反。下所加反。韻集音加沙。字本從毛作􄂮􄂯二形葛洪後作字苑始改從衣。案外國通稱袈裟。此云不正
色也。諸木中若皮若葉若花等不成五味雜以為食者則名迦沙。此物染衣其色濁赤故梵本五濁之濁亦名迦沙。天竺
比丘多用此色。或言緇衣者。當是初譯之時見其色濁因以名也。又案如幻三昧經云。晉言無垢穢。又義云離塵服。或云
消瘦衣。或稱蓮華服。或言間色衣。皆隨義立名耳。真諦三藏云袈裟。此云赤血色衣言外國雖有五部不同並皆赤色。言
青黑木蘭者但點之異耳)。

利戟(居逆反字林有枝兵器也周禮戟長六尺釋名戟格也言旁有枝格也)。

伺之(琕蒼作覗字林音猳或作司司湑氂胥吏二反廣疋伺候也亦察也狙也狙音千絮反)。

羯磨(居謁反此譯云作法辦事憂婆離問經作劒暮此梵訛也)。

和上(菩薩內戒經作和闍皆于闐國等訛也應言郁波第耶夜此云近誦以弟子年小不離於師常逐常近受經而
誦也又言鄔波柁耶此云親教舊譯云知有罪知無罪名為和上也鄔音於古反拕音徒我反)。

阿闍梨(經中或作阿祇利皆訛也應言阿遮利夜此云正行又言阿遮利耶此云軌範舊云於善法中教授
令知名阿闍梨也)。

君持(經中或作軍遲此云瓶也謂雙口澡鑵律文作鍕鏘非也)。

羅閱(以拙反十二遊經云此言王舍城應云羅闍義是料理以王伐之謂能料理人民也)。

揭梨醯(此云舍中也在摩伽國中城名也)。

陶師(又作匋同大勞反史記陶瓦器也蒼頡篇陶作瓦家也舜始為陶於河濱是也案西域地多卑濕不得作窯但
累坏器露燒之耳亦借音為姚也)。

柴薪(仕隹反禮記收祑薪以供郊廣鄭玄曰大可折謂之薪小者合束謂之柴薪施炊爨柴以給燎也)。

相率(所律反謂將領行也率導引也)。

瓶沙王(此言訛也正言頻婆娑羅此云形牢是摩伽陀國王也)。

柵㰚(叉白反說文編竪木也㰚又作籬陀二形同力支反通俗文柴垣曰拕木垣曰柵釋名云以柴作之疏離然也
律文作柟楀非體也柟音南楀音矩也)。

親厚(古文屋同胡苟反案厚者不薄也重也律文或作友于久反說文友同志也廣疋友愛也親也隨作皆得也)。

若邏(力賀反戍属也謂遊兵以禦冦者也韻略云邏謂循行非違也律文作儸非體也)。

** 第二卷

吹毳(充苪反字林細羊毛也詩有毳衣古天子大夫服之循行邦國也)。

劫貝(或云劫波育或言劫婆娑正言迦波羅此譯云樹花名也可以為布高昌名㲲是衣名𦋺賔以南大者成樹以
北形小狀如土葵有鼓剖以出花如柳絮可紉以為布用之為衣也紉音女珍反)。

差羅波尼(或作叉羅波膩或云讖羅半尼此譯云灰水)。

蒭摩(惻俱反或云蘇摩或言讖磨此云麤布衣應言麤草衣案外國亦云少絲麻多用婆叔迦果及草羊毛野蠶緜
等為衣也)。

嵐婆(力含反或作鉢耽娑婆此是國從國名衣也衣或言頭求羅衣亦云頭鳩羅衣此云紐布也)。

杙上(余職反爾疋樴謂之杙郭璞云杙橛也樴音徒得反)。

市肆(相利反古今注云肆陳也店置也肆所以陳貨鬻之物也店所以置貨鬻之物也肆亦列也謂列其貨賄於􃴎
也)。

船舫(甫妄反說文作方汸二形爾疋舫舟也郭璞曰并兩舟也通俗文連舟為舫是方律文有作枋音方說文枋木
可作枋非字義也)。

櫓船(又作樐艫二形同力古反船旁大楫曰櫓所以進船也又船上樓櫓也)。

筏船(通俗文作𦪑韻集作撥同抉月反方言𥱼謂之筏編竹木浮於河以運物者南土名𥱼北人名筏也𥱼音蒲佳
反)。

水獺(他曷他轄二反說文形如小犬水居食魚者也律文作狙非丁曷反字林獦狙獸名也似狼赤首狙非字體
獦音古曷反)。

失收摩羅(或作失守善見律云鰐魚也長二丈餘有四足似鼉齒至利有禽鹿入水齧𦝫即斷或云殺子
魚)。

獼猴江(梵言未迦吒此云猴賀邏䭾此云池在舍離菴羅園側昔彌猴共集為佛穿池今言江者譯人義立
耳如言恒河亦作恒江也)。

咄男(丁􂖵反字林咄相謂也字書咄叱也)。

倚發(府越反謂機發也機主發之機也說文射發也律文作撥㭪沫反廣疋撥除也亦棄也撥非此義也)。

𢙣獸(爾疋音義云狩亦獸子二足而羽曰禽四足而毛曰獸)。

虵螫(式亦反字林虫行也也關西行此音又呼各反山東行此音螫知列反南北通語也)。

僧伽藍(此言訛也正言僧伽羅摩此云眾園)。

狎習(古文𧆥狹二形同胡甲反近也習也謂附而西近之習其所行也律文作洽非體也)。

祠天(似茲反爾疋祠祭也又春祭曰祠也)。

汙身(鳥故紆坐二反說文行穢也塗汙也釋名云汙洿也如洿泥)。

捫摸(莫昆莫本二反聲類捫摸也字林捫撫持也案捫摸謂執持物也)。

捺髀(古文䠋同蒲米反說文股外也北人用此音又音方爾反江南行此音律文作䏶俗字也)。

草秸(又作稭𩋧鞂三形同公八反秸槀也說文稭禾槀去其皮祭天以為藉也律文作𦮽古木反禾𥢶也𦮽非此用
也)。

** 第三卷

摩􄂰(呼奚反譯云大自在天也)。

唄匿(蒲介反梵言婆師此言讚歎言唄匿者疑訛也婆借音蒲賀反)。

創孔(古文戧刃二形今作創同初良反說文創傷也禮記頭有創則沐是也又音楚亮反創始也非今所取今皆作
瘡近字耳)。

摶食(徒丸反說文摶圜也通俗文云手團曰摶是也律文作揣說文揣量也音都果反北人行此音又初委反江南
行此音揣非字義)。

適意(尸亦反廣疋適善也謂事物善稱人心也)。

所保(古文􄂱􄂲葆三形同補道反說文保養也亦守也)。

華鬘(梵言摩羅云鬘音蠻案西域結鬘師多用蘇摩那花行列結之以為條貫無問男女貴賤皆此莊嚴諸經中天
鬘寶鬘花鬘􃴎等皆是也律文作鬚非體也)。

乾消(古寒反下古文消思遙反說文云消盡也律文作𤴲非也)。

痔病(直理反後病也釋名痔食也蟲食之也)。

里巷(周禮五家為鄰五鄰為里謂二十五家也里居也房方一里之中也)。

汝曹(又作曹同自勞反曹輩也群也)。

兩翅(古文􄂳􄂴二形同𧦧智反說文翅翼也)。

磔手(古文㡯同知格反廣疋磔張也磔開也通俗文張申曰磔說文亦披磔也律文作桀渠列歹字林強暴也又作
磔未詳何出)。

填滿(古文寘同徒堅反廣疋填塞也)。

淹漬(在賜反通俗文水浸曰漬說文漬漚也)。

隄防(古文䧑同都奚反爾疋隄謂之梁李巡曰隄防障也漢書無隄之與章昭曰積土為封限也)。

所認(而證反失物者而識之曰認律作訒仞二形非體也)。

革屣(古文𩎉𩌦𨁾三形同所倚所解二反聲類屣鞮屬也)。

拼地(補耕反今謂彈繩墨而拼也江南名拼音普庚反)。

晡時(補胡反淮南子云日行至於非谷也今日加申時是也)。

唾壼(戶孤反說文圓器也)。

觸嬈(奴了反三蒼嬈弄也說文嬈擾戲弄)。

** 第四卷

𦍞羊(丁奚反三蒼羯特羊也廣疋雄羊也)。

典領(又作􃡭同丁蠒反廣疋典主)。

欶太(又作嗽同所角反吮也通俗文含吸曰嗽)。

老邁(或作勱同莫芥反廣疋邁歸往也說文遠行也詩云日月其邁傳云邁行也)。

老耄(二形今作耗同莫報反禮記八十曰耄鄭玄曰耄惛忘也左傳老將知耄又及之杜預曰耄亂也)。

適生(說文尸赤反之也謂始也近也)。

迸石(古文跰或作𧻓同班孟反迸謂散走也)。

自襞(并尺反廣疋襞詘也說文韏衣也詘音屈韏音羗阮反)。

四疊(徒頰反三蒼疊重也又作褺字林重衣也二形通用律文作牒簡牒也牒非字義也)。

疼痛(又作痋𦙭二形同徒冬反聲類作癑說文痋動痛也釋名疼痺也俗音騰)。

** 第五卷

溉灌(哥賚反說文溉灌也灌注也)。

擿花(都革反蒼頡篇以指擿取也律文作擿字林他狄反擿除也呈亦反投擿也並此非義)。

倡伎(齒揚反說文俳戲也案俳者樂人所為戲笑以自怡悅也律文作啡匹愷反唾也啡此義)。

聚落(古文鄹𨞮二形同才句反邑落名也小鄉曰聚廣疋落居也謂人所聚居也漢書無播聚落是也)。

趒躑(上他弔反又徒彫反下遲亦反韻集趒越也今言趒躑也)。

** 第六卷

三衣僧伽梨(此音訛也應云僧伽致或云僧伽𦙁譯云合云重謂割之合成又重作也此一衣必割截
成餘二衣或割若法密部說諸有部等多則不割若聖辯部大眾部等則割之若不割者直安帖角反以鈎細而已)。

欝多羅僧(或云郁多羅僧伽或云優多羅僧或作漚多羅僧亦梵言訛轉耳此譯云上著衣也著謂身相
合言於常所服中最在其上故以名也或云覆左肩衣也)。

安多會(或作安多衛或作安多婆娑或作安陀羅跋薩此譯云中宿衣謂近身住也或身裏衣也)。

更𧵍(又作𧴵同莫候反三蒼詰𧴵換易也爾疋𧴵賈市買也郭璞曰交易物為𧴵詩云抱布𧴵絲是也)。

中曬(又作􄂵方言曬暴也乾物也郭璞音霜智反北土行此音又所隘反江南行此音)。

五穀(案禮記月令天子春食麥鄭曰麥實有孚甲屬木夏食菽菽豆也菽實孚甲堅合屬水季夏食稷稷五穀之長
屬土土中央秋食麻實有文理屬金冬食黍黍秀舒散屬火皆順時而食之以安其性也)。

敞露(齒掌反蒼頡篇敞高顯也說文平治高大可遠望也律文作閶音昌楚辝天門也亦西風名也閶非義也)。

儲積(直於反三蒼儲備也畜物以為備曰儲說文儲偫也稸也待也偫音直理反)。

綫栟(補莖反栟彈也律文作絣字與迸同百莖反字林無文綺也)。

徒跣(達胡反下千典西典二反以脚踐土也三蒼作踱又作跅同太各反也)。

爪扴(又作􃿲同工八反說文􃿲刮也)。

** 第七卷

嚴駕(古文格同加暇反字林馬在軛中曰駕廣疋駕行也駕乘也)。

擿解(他狄反謂除也挑擿也擿剔也)。

應帖(他頰反通俗文題賦曰帖說文帖帛書暑也律文作𧚦徒頰反方言禪衣也𧚦非此用也)。

暴繭(蒲穀反說文暴晞乾也繭古文作絸同公殄反繭縈絲也)。

以斤(居銀反說文斤斫木也國語斤钁也釋名斤謹也板廣不可得削又有節則用此斤之所以詳謹令平滅斧跡
也律文作釿魚斤反蒼頡篇釿㓵也又音牛靷反說文釿劑音子隨反翦刀也釿非此義也)。

細剉(旦臥反說文折傷也案剉猶斫也律文作挫非也)。

塗埵(都果反字林堅土也)。

羺羊(奴溝反埤蒼䍲羺胡羊也謂之䍲羺䍲音女佳反)。

􂍨鉢(叉覲反􂍨亦親也隱􂍨衷中也)。

作帽(莫報反頭衣也)。

作袜(古文韈或作襪􄂶襪三形同無發反足衣也釋名袜末也脚末也)。

** 第八卷

分牻(亡江反說文白黑雜毛牛也今多作尨犬多毛也詩云無使尨也吠此是也)。

染擗(方麥反說文擗撝也撝裂也廣疋云擗分也)。

** 第九卷

懺悔(此言訛略也書無懺字應言叉磨此云忍謂容恕我罪也半月叉磨增長戒根逋沙他此云增長戒名鉢羅帝
提舍耶寐此云我對說謂相向說罪也舊名布薩者訛略也譯為淨住者義翻也)。

五綴(張衛反說文綴合著也綴連也)。

閾內(古文閾同許域反又音域爾疋抶謂之閾郭璞曰門限也抶音田結反)。

戶扉(字書一扉曰戶兩扉曰門又在於堂堂曰戶在於宅區域曰門律文作𨵈未見所出)。

作繀(蘇對反方言繀車趙魏間謂之歷鹿也)。

橜上(渠月反廣雅橜杙也杙音以職反)。

** 第十卷

震烈(離折反說文烈火猛也廣疋烈盛也)。

𢀴中(之移反說文圜器也一名𧣞應邵注漢書云厄受四㚈律文作枝枝條之枝非字義也𧣞音徒亶反)。

𥯕中(他朗反說文大筩也以木若瓦為之短闊於桶律文作􄂷當朗反廣疋􄂷茱萸也􄂷非此用也)。

戶向(許亮反三蒼向北出牖也亦䆫也)。

什物(時立反什謂會數之名也亦聚也雜也資生之物也今人言家產器物猶云什物物即器也江南名什物此土
名五行史記舜作什器於壽丘漢書貧民賜田宅什物此即是也)。

打撲(匹木反通俗文連杖曰撲也)。

** 第十一卷

養𩚅(說文囚志反糧也廣疋萎𩚅也蒼頡訓詁𩚅飽也謂以食與人曰𩚅萎音於偽反律文作飼俗字也)。

摩抆(古文捪同亡粉反抆拭也律文或作捫摸也)。

䞈金(古文脆同几髲反廣疋䞈賭也說文䞈貨也)。

毀呰(子爾反說文呰呵也禮云呰者莫不知禮之所生鄭玄曰口毀曰呰也)。

禿瞎(今作􄂸同呼鎋反字書一目合也)。

皮韋(于非反字林柔皮也)。

野干(案子虛賦云騰遠射干司馬彪郭璞注並云射干似狐而小能緣木射音夜又作野)。

甘膳(上扇反說文具食也廣疋善肉也儀禮膳進鄭玄注周禮云膳之言善也今時美物亦曰珍膳也)。

俹臥(於嫁反韻集曰倚俹也今言俹息却俹並是也)。

謦欬(空頂反下苦代反通俗文利喉曰謦字從律文作𡄇咳音苦經反樂器名也下苦愛反嬰咳也非字體)。

** 第十二卷

掘地(渠勿反說文掘搰也謂以物發地也搰音胡沒反)。

钁斵(古文􄂹同竹角反說文斵斫也)。

搯傷(枯狹反或作㓣同枯洽反通俗女爪按曰搯韻集㓣人也江南有㓣寶器當作此)。

竿蔗(音干下又作柘同諸夜反今蜀人謂之竿蔗甘蔗通語耳)。

自炒(古文鬻􄂺焣𤌉四形今作􄂻崔寔四民月令作炒古文寄字作𤍕同初狡反方言熬煎㷶皮逼反火乾也說文
熬也)。

黑縹(匹眇反釋名云淺青色也有天縹骨縹各以其色言之也)。

毳紵(或作苧同直呂反說文檾屬細者為絟布白而細曰紵亦草名也絟音七泉反細葛布也檾者苦逈反)。

何與(余據反會反暨皆與也)。

覆苫(舒鹽反爾疋白蓋謂之苫李巡編菅以覆屋曰苫一音舒焰反苫而亦覆也)。

憒𠆴(公對反下奴教反說文憒亂也韻集丙猥也猥眾也律文閙俗字也)。

百臘(力盍反。案風俗通曰漢曰臘獵也。獵取禽獸祭先祖也。此歲終祭神之名也。經中言臘佛者即此義也。或曰獵
者接也新故交接也。諸經律中亦名歲如新歲經等也爾疋注云一終名歲又取歲星行一次也。夏曰歲。商曰祀。周曰年。
唐虞曰載。皆據一終為名。今比丘或言臘或云夏言兩同其事也一終之義。案天竺多雨。雨安居從五月十六日至八月
十六日也。土火羅諸國以十二月安居此方言夏安居從四月十六日至七月十五日各就其事制名也)。

** 第十三卷

相遺(余季反廣疋遺與也謂以玩好物與與人口贈遺也)。

熨治(或作尉同於謂反說文從上安下也亦所以熨申繒也)。

田殖(時力反蒼頡篇殖種也廣疋云殖生也)。

撩理(力條反通俗文理亂謂之撩理謂撩捋整理也今多作料量之料字也捋音力活反)。

** 第十四卷

斟酌(古文􄂼同之任反說文斟勺也國語王斟酌焉賈逵曰􄂼猶取酌行也廣疋云斟酌益也律文作斟未見所出
也)。

跟劈(古文䤨𤖼二形字林匹狄反破也閞中行此音說文音隱披厄反江南通行二音)。

𧷮賈(公戶反周禮九職六曰𧷮賈鄭玄云行曰𧷮處曰賈白虎通曰賈者固物以待民來求其利也今皆商也)。

貪餮(又作飻同他結反說文貪也舊律本多作饕飻他勞反案左傳縉雲氏有不才子貪於飲食冐於貨賄𣫍積不
知紀極人民謂之饕飻杜預曰貪財曰饕貪食曰飻)。

哯出(古文咞同下殄反說文不歐而吐也今謂小兒吐乳而哯)。

鉢𥁄(補沫反鉢多羅又云波多羅此云薄謂治厚物令薄而作器也鉢亦近字下羽俱反說文飯器也律文作釫
古文鏵字音胡瓜反犁鏵也鏵非此用也)。

孔罅(古文􃞻𨬆二形同呼亞反說文𨬆裂也拆也)。

** 第十五卷

賦與(方句反廣疋賦布也平均也爾疋賦斑也斑遍布與也律文作傅師傅也又作付付囑也並非此義也)。

餅黏(女廉反說文黏相著也三蒼黏合也)。

甘饌(說文饌或作饌同仕眷反具食也論語有飲食先生饌馬融曰饌飲食也)。

脫過(吐活吐外二反廣疋脫可也爾也謂不定之辭也)。

須鈍(古文錐同余招反廣疋􃕰謂之鈍說文溫器也以鬲上有鐶山東行此音又徒弔反今江南行此音鈍形似
鎗而無脚上加踞龍為𣡄也􃕰呼玄反鬲音歷也)。

毛氀(字林力于反麤𦋺也通俗文毛布曰氀又所俱反㲒氀也音瞿)。

** 第十六卷

辮髮(三蒼亦偏字同平典反說文辮交織也)。

蕤汁(汝誰反爾疋掝白挼郭璞曰小木叢生有刺實紫赤可食本草作蕤今挼核是也字從生豕聲掝音域)。

嬉戲(虛之反說文僖樂也蒼頡篇嬉戲笑也)。

澆灒(子且反說文汁灑也江南言灒山東言􄂽􄂽音子見反通俗文傍沾曰􄂽也)。

若𥱼(又作𥱼同步隹反廣雅云𥱼𣻜筏也今編竹木以水運為𥱼秦人筏江南名𥱼𣻜音敷)。

掉臂(徒弔反廣疋掉動也說文掉搖也)。

皰沸(淮南子作皰同彭孝反說文靣生熱氣也通俗文體蛘沸曰㿎沮音扶分才與反江南呼沸子山東名㿎沮律
文作庖䶌二形未見所出)。

掃􂌰(音翼麥穅也唯晉陽春秋有人姓姚名􂎔作此字諸書所無也)。

彷徉(字林音房下余章反廣疋彷徉徙倚也案彷徉猶俳佪也)。

櫨楝(祿都反說文欂櫨柱上枅也三蒼柱上方木曰枅一名㭼山東江南皆曰枅自陜以西曰㭼釋名云櫨在屋端
都盧負屋之重也下都弄反說文棟屋極也周易上棟下字是也今山東呼棟為檼者一靳反釋名云棟中也居屋之中
也𢷍也以檼捅也欂音蒲夌反)。

不禁(急林居鴆二反案禁猶制也)。

** 第十八卷

口噤(古文唫同渠飲反楚辞口噤而不言王逸曰閉口為噤也)。

桎者(猪栗反廣疋柱刺也謂以指觸人也)。

手搏(補各反搏猶拊也廣疋搏擊也釋名云四指廣搏以擊之也)。

罰摘(上扶發反說文罪之小者罰廣疋罰折伏也字從刀從詈謫說文都革反罰也字林過責也方言謫罪過通俗
文罰罪者曰謫律文作㒀非也)。

** 第十九卷

褚繩(古文􃤊同竹與反謂以綿裝衣也)。

支肩(今作榰同音枝支猶𥴱也)。

貧匱(渠愧反禮記即財不匱鄭玄曰匱乏也詩云孝子不匱傳曰匱竭也)。

􃻇刮(口孤反謂空其中也方言刳剔也說文刳判也𠜓音他歷反)。

鏢鑽(疋燒反說文刀削未銅也釋名云矛下頭曰鐏音存悶反江南名也關中謂之鑽音子亂反律文作鏢𨰭非體
也)。

玦㺲(居穴反左傳金寒玦離杜預曰玦如環而鈇不相連也㺲或作鈕女九反廣疋印㺲謂之鼻今像此)。

作匕(畢以反通俗文上或謂之匙說文所以取飯也一名四音也)。

衣􂪳(音滑橫礙也未詳字出案通俗文堅鞕不消曰礣砎音莫八胡八二反今山東謂骨綰紐者為礣砎子蓋取此
為也綰音烏板反)。

藥篦(必奚反小學篇云篦刷也今眉篦插頭篦皆作此)。

奄地(又作弇揜掩三形同淹儼反廣疋弇覆也)。

細襵(之涉反廣疋襵襞也埤蒼􄂾衣也今作襵疊是也通俗文便縫曰襵今裙襵亦冝作此攝音輒􄂾音丘院反)。

脚腨(又作􂌦同時兖反字林腨腓腸也)。

脅肋(力得反說文脅骨也字從肉律文作勒說文馬頭絡銜者勒非今用也)。

** 第二十卷

尻不(苦高反說文尻脽也三蒼尻髖也脽音誰也)。

􄂿肘(區放反橫舉肘也未詳字出此應俗語孔云並坐不橫肱是也律文或作􃡽㑌二形並未詳)。

戾身(力計反字材戾曲也字從犬出戶而身曲戾也)。

趍行(又作趍同且臾反釋名云疾行曰趍疾趍曰走禮記惟薄之外不趍鄭玄曰行而張足曰趍堂上不趍為其近
也爾疋堂下謂之趍是也)。

𢬹取(他堯反聲類𢬹抉也謂以手抉取物也抉音於穴反𢬹也)。

蘃葉(如捶反廣疋蘃華也謂花鬚頭點是也)。

** 第二十一卷

椑桃(音卑似柿南土有青黃兩種荊州之烏椑也)。

噏􄃀(古文歙噏二形今作吸同許及反廣疋吸飲也)。

𦧇飯(又作舐同食爾反謂以舌取食也)。

木屐(又作跂同渠逆反下律文有草屐欽婆羅屐等說文屐屩也釋名帛屐以帛為之然則屐屩古時同類也漢書
袁盎屐行七十里是也三蒼木屩也孔藂曰孔穿曳長裙振方屐見平原君此似木屐也異苑云介子推抱樹燒死晉文
公伐以制屐也屩音居虐反)。

持鉾(古文􄃁釨二形今作矛同莫侯反說文酋矛長二丈建於兵車也酋自由反)。

** 第二十二卷　第二十三卷　第二十四卷
(已上三卷先並不音)

** 第二十五卷

若椾(古文劗鬋翦三形同姉踐反字林椾搣也亦斷也)。

挽出(古文輓同無遠反說文引車也)。

結縷(爾疋傳橫目孫炎云三輔曰結縷今關西饒之俗名苟屢草也律文作茄􄃂案茄說文加歌二音爾雅荷芙蕖
其莖茄此則於義無施􄃂字未詳所出一本作茄蘆音加下力胡反爾疋葭蘆郭璞曰即葦必當誤耳)。

汪水(烏黃反江池也通俗文停水曰汪說文汪深廣也)。

** 第二十六卷

祝詛(說文作詶之授反詛也古文詛今作詛同側據反釋名云祝属也以善惡之辞相屬著也詛阻也謂使人行事
阻限於言也)。

泛長(古文氾同􄃃劒反說文泛浮也廣疋泛普也律文作汎古文渢同扶弓反爾疋亦浮也)。

摸法(或作摹同莫奴反聲類摸法也謂掩取象也)。

** 第二十七卷

舂磨(字林作䃺同亡佐反郭璞注方言云磑即磨也世本云斑輸作磑北土名也江南呼摩)。

紡績(古文勣同子狄反字林績絹也)。

􂗙笑(古文􃠂同尺移反廣疋􂗙輕也謂相輕笑也)。

乳哺(滿吸哺含食也爵食也淮南子云含哺而與是也律文作餔補胡反三蒼夕食也謂申時食也餔非字義也)。

** 第二十八卷

厭禱(於􃪙反字苑云眠內不祥也論衡曰臥厭不悟者也江東音於葉反字從厂音呼旱反禱都噵反禱請也請於
鬼神也廣雅禱謝也說文云告事求福為禱也)。

不案(於旦反案亦瞻視也察行也或云案尋也)。

** 第二十九卷

􃤊髁(口化反三蒼尻骨也字林䯊也腰骨也口亞反今以䯊為髁律文作胯口故反服也又作跨字林跨踞也二形
並非此義也)。

隈處(於迴反說文一由反水曲隩也隈隱蔽之處也又作庡烏輩反字林庡翳也通俗文奧內曰庡今言庡處並是
也)。

作屧(古文屟今作䕈同思頰反說文云履也薦也本音他頰反今江南女婦猶著屟子製如芒屟而卑下也)。

** 第三十卷(先不音)

** 第三十一卷

顧䀎(亡見反說文邪視也方言自關而西秦晉之間曰䀎)。

四徼(古弔反四門巷也即曆中四徼曰是其事也)。

角力(古文斠同古卓反廣雅角量也說文斠平升斛也)。

􃙫毹(又作㲒氀二形字苑作氍㲣同強朱雙朱反聲類云毛席也釋名作喪溲通俗文織毛褥曰􃙫毺細者謂之毾
㲪也)。

凸髖(徒結反抱璞子曰凸起也下又作髖同苦丸苦昆二反說文髀上也廣疋臗豚也埤蒼臗尻也律文作􄃄非也)。

芬馥(扶福反字林馥香氣也)。

書讖(楚蔭反三蒼讖祕密書也出河洛記說文讖驗也謂占後有効驗也)。

** 第三十二卷

泠而(歷經反泠然清凉貌也泠然亦解悟之意也)。

荷擔(古文􄃅同胡我反又音何荷負也說文何擔也)。

鼾睡(下旦反說文臥息聲也字苑呼于反江南行此音律文作吁嚊翰三形非也)。

齘齒(下介反說文齒相切也三蒼鳴齒也律文作嗐未詳字出也)。

䆿語(音藝說文䆿眠言也聲類不覺妄言也舊律本多作􄃆讆二形三蒼于劌反𧨆言也又音牛例反廣疋云􄃆寱
也𧨆音呼光反)。

撿𩬇(居儼反廣雅撿甲也括也括束也繫也)。

訕若(所姦反依字訕謗也)。

** 第三十三卷

潦水(音老謂聚雨也為汙潦水也)。

漱口(所霤反說文漱口也禮記鷄初鳴咸盥漱是也)。

抖擻(又作藪同蘇走反郭璞注方言曰抖擻舉也難字曰抖擻豰􃛳也江南言抖擻北人言豰􃛳音都穀反下蘇穀
反律文作枓梀二形枓與極字同下梀音戍縛梀也又作朴之庾反斟也又梀山厄反梀木名也並非此義也)。

茹菜(欀舉欀慮二反廣雅茹食也)。

撓令(火刀反字林橈擾也漢書留犁撓酒是也)。

扂戶(通俗文作串門串也蒼頡篇作橝音􂢀持也)。

𨷲壯(亡厚反說文𣏳關下牡也案為壯壯所以封固開令不可開也)。

** 第三十四卷

輕躁(又作趮同子到反躁擾也亦動也釋名燥也如物燥則飛揚也)。

迫難(古文𤽐同補格反廣雅迫陜也急貌也案迫猶逼也)。

遲其(或作迡籕文作遟同除致反案迡待也漢書遟待天明是也又除梨反遟晚)。

** 第三十五卷

犍黃(又作犍􃟧二形同居言反字書犍割也通俗文以刀去陰曰犍也)。

租賦(古文􄃇同方務反說文賦𣫍也廣疋賦稅也爾雅賦量也郭璞曰賦稅所以平量也文言賦動也賦稅所以擾
動也)。

痶瘓(勑顯勑管反言髮病也)。

瘊病(相承呼溝反未詳何證律文岌作㿈腫也)。

睞眼(力代反說文目瞳子不正也蒼頡篇內視也)。

瞷眼(古文􂭙同胡間反說文戴眼也蒼頡篇目病也爾雅馬一眼白曰􂭙也)。

疥㿋(又作瘙同桑到反廣雅㿋瘡也通俗文皮起曰㿋也)。

淡陰(徒甘反謂匈上液也醫方多作淡飲)。

逼切(千結反廣雅切近也亦切急也切逼也)。

揵椎(梵言臂吒揵稚臂吒此云打揵稚所打之木或檀或桐此無正翻彼無鐘磬故也舊經多作揵遲此亦梵言訛
轉也冝作稚稚音直致反但椎雅字形相濫故誤也)。

** 第三十六卷(先不音)

** 第三十七卷

若榺(始孕反說文持機經者也三蒼經所居機榺也)。

毾㲪(上他盍反三蒼云毾㲪毛有文章也釋名云施之大床前小榻上所以登上床因以為名焉)。

** 第三十八卷

皮革(古文革憚譁三形同古核反說文獸去毛曰革革更也獸皮治去毛曰革故以為皮革字也革者更也字從三
十從口為國邑也國三十年而法更別取別異之意也口音韋)。

不串(說文作慣詁幻文作慣同公患反串習也)。

** 第三十九卷

須剗(古文鏟同初簡反說文鏟平䥫也今方刃施柄者也)。

漫跟(莫干反此假借也字體作鞔跟或𣥦古恩反說文跟足踵也)。

斑豆(江南有此豆也角長熟乃斑也)。

戶樞(齒榆反爾雅樞謂之椳郭璞曰門扉樞也廣雅樞本也椳音五𢌞反)。

皮連(古文聯同力錢反廣雅連續也亦連合也律文作縺力前反字林縷不解也)。

菴鞮(疑為靸鞮字苑素合都奚反今江南謂靴無頭者為靸廣雅鞮履也鞮革履)。

** 第四十卷

患嚏(又作䶍同丁計反蒼頡噴鼻也詩云願言即嚏箋云汝思我心如是我即嚏今俗嚏云人道我此亦古遺語耳)。

賓𡊨(直飢反或作邠𡊨邠音府旻反案梵本云阿那他賔荼揭利阿跛底此云給孤獨長者也)。

門閫(又作梱同苦本反說文梱門厥也禮記云外言不入於梱鄭玄曰梱門限也)。

䬫餬(音提胡通俗文酪酥謂之䬫餬律文作醍音體字書醍酒也醐尋撿並無此應近作耳)。

紺色(古憾反說文帛染青而楊赤色也釋名云紺含也謂青而含赤色也)。

逼宇(𩿒亦反三蒼宇推也漢書乘輿宇車馬音義曰宇不用也案宇猶疏遠也亦指宇也)。

寺庿(風俗通曰寺司也廷之有法度者也諸侯所止皆曰寺庿爾雅寺治也三蒼寺官舍也字體從寸從㞢聲釋名
云寺嗣也治事者相嗣續於其中也韓詩鬼神所居曰庿白虎通曰廟者貌詩先祖之尊貌也今取其義出古文之字也)。

著褶(尋入反謂大袖衣也禮記君為褶衣鄭玄曰褶袷也釋名褶襲也言覆上之名作袷音工洽反)。

行縢(徒登反禮記注云幅行縢也江南廝伇者有此物亦謂之行纏釋名云以裹脚可跣騰輕便也)。

𤛆牛(說文音茅西南夷長髦牛也今隴西出此牛也髦音毛也)。

** 第四十一卷

車輿(與諸輿庶二反說文居輿也亦總稱車輿一曰車無輪曰輿律文作舉對舉)。

落發(甫越反發猶放也去也說文射發也詩云發彼有的是也)。

中的(知仲反下的又作㢩說文作的明也同都歷反射質也謂的然明見也今射堋中珠子是)。

射􄃈(口弄反難字曰鞚馬鞚也)。

貯器(張呂反說文貯積也所以成貯者也左傳取我衣冠而貯之杜預曰貯蓄也謂蓄藏之也)。

結𦶇(字林而容反毛𦋺也律文作縙字書亦䩸字音而用反案毳飾也)。

作幰(虛偃反蒼頡篇云布也帛張車上為幔也)。

** 第四十二卷

𢇲米(字體作穈亡皮反呂氏春秋曰飯之美者有陽山之穄高誘曰關西謂之𢇲冀州謂之穄律文有作林字音
述也)。

堅韌(今作肕同而振反通俗文柔堅曰肕管子曰荕肕而骨強是也)。

若癬(又作㿅同先善反說文乾瘡也今有乾濕兩種也)。

若􃢊(又作瘑同古和反韻集曰瘡病也春發者謂之鷰􃢊秋發者為鴈􃢊也)。

鹵鹽(力古反天生曰鹵人生曰鹽古者宿沙初煑鹽)。

涎沫(又作㳄渼膒唌四形同似延反慕欲口液也)。

鼠檻(胡𪒠反說文檻櫳也櫳牢也一曰圈也)。

蚰蜒(或作蝣𧊽二形同由延二音說文亦名入耳北燕曰􄃉蚭音女六女𦙘反)。

鈹刀(疋皮反說文大鍼也醫家用以為破㿈也)。

胞胎(補茅反說文胞兒生裹也)。

於尒(今作爾同而是反詩云百爾君子箋云尒汝也或作󲊛奴履反󲊛我字也)。

泔汁(音甘說文泔潘也謂米汁也潘音翻浙米汁也江北名泔江南名潘也)。

盪滌(古文􃞨同徒朗下徒的反通俗文澡器謂之盪滌也)。

得尊(字書作樽說文酒器也尊以奉之律文作鐏音在困反矛戟下銅鐏也鐏非此義)。

** 第四十三卷

㓟皮(音皮廣雅㓟剝也)。

循勺(囚倫反循行也謂流下也)。

揵茨(毗尼母經譯言中䥫鉢也或作建鎡亦是梵言輕重耳律文作𨩲㘹非也)。

舀孔(音陷說文小阱也廣雅臽坈也)。

䔖芰(又作茤同渠智反說文芠䔖也律文作苛非也)。

􂌞􃙿(又作奩小學篇作􄃊同力沽反韻集曰𣫢所以歛物也說文𣫢鏡𣫢也今江南亦有粉奩基奩也)。

激發(經力反莊子汙有激司馬彪曰流急也激楚辭我清激而無所通王逸曰激感也)。

輾治(又作𨋁莊子車輪不蹍地作蹍同女展反說文輾轢也)。

怨仇(古文述同渠牛反三蒼怨􂈀曰仇爾雅仇雔匹也孫炎曰仇相求之匹也)。

微服(字林微隱行也爾雅匿竄微也郭璞曰謂逃竄也字體從彳微妙之微從人也)。

** 第四十四第四十五(並先不音)

** 第四十六卷

噫自(乙戒反說文飽出息也禮記不敢噦噫是也)。

駏驉(巨虛二音似騾而小牛父馬子也)。

嫌隟(古文𡭽同丘逆反國語上下無隟賈逵曰隟舋也說文壁際孔也)。

寶渚(之與反爾雅小洲曰渚李巡曰四靣有水中獨高可處故曰渚也)。

曼今(莫盤反高昌謂聞為曼此應是也律有作聞勿雲反說文聞知聲也)。

** 第四十七(先不音)

** 第四十八卷

祇𢼗(字苑巨兒之移反法也或作竭攴或言僧迦攴又作僧迦鵄梵言訛轉也正言僧脚崎此云復腋衣也或言瞿
脩羅此云圖也像其衣形立名也此衣西國亦著但淨耳)。

蠱道(公戶反聲類戈者反說文蠱腹中虫也謂行毒虫字從蟲在皿字意也)。

** 第四十九卷

令卷(奇員反詩云有卷者阿傳曰卷曲也)。

詭語(俱毀反謂變詐也蒼詭譎也廣雅詭欺也)。

䟽向(山於反疏通也說文作􄃋􄃋窓也字從疋也從囪象其形也門戶囱牖皆所以引通諸物故從疋疋取通行意
也疋山與反)。

捉脛(古文踁同下定反字林脚胻也釋名云脛莖也直而長似物莖也)。

窳墯(余乳反爾疋寙勞也郭璞曰勞苦者多墯窳也承慶言懶人不能自起如瓜瓠在地不能自立故字從瓜又懶
人恒在室中故從穴也)。

警心(古文憼儆二形同居影反謂戒慎警誡也廣疋警不安也律文作景大也光明也景非此旨也)。

達嚫(叉覲反經中或作大櫬梵言訛也案尊婆須蜜論亦作檀此云財施解言報施之法名曰達櫬導引福地亦名
達櫬復次割意所愛成彼施度於今所益義是檀嚫又西域記云達櫬拏者右也或言䭾器尼以用右手受人所施為其
生福故從之立名也經中言福田者是也華嚴經中功德達嚫即其義也律文從口作嚫近字也)。

媟嬻(古文絬媟暬渫四形今作𢌀同先結反謂鄙媟也方言媟狎也郭璞曰親狎也媟慢也㑥也下古文䢱嬻二形
今作黷同徒木反通俗文相狎習之謂之媟嬻也)。

茜草(古文蒨茜二形今作𦵻同千見反說文茅蒐也人血所生故蒐字從鬼案茜可以染綘也)。

不耐(奴代反三蒼耐忍也字本從刀杜林改從寸也)。

禁滿(溫器也尋撿文字所無未詳何出此應外國語耳或鎑䥈訛也鎑言古盍反䥈音莫朗反)。

須籤(七廉反說文籤貫也銳也通俗文記曰籤也)。

** 第五十卷

縫䌥(於近反䌥衣也通俗文合袟曰䌥)。

作箸(古文䇡同直慮反廣疋筴謂之箸律文作𣛰鐯二形同知略反爾疋斫謂之𣛰钁也𣛰非字義筴音古俠反)。

蝙蝠(方眠方目反方言蝙蝠服異蟙䘃靈鼠四者一物隨方別名也崔豹古今注云蝙蝠一云仙鼠一名飛鼠五百
歲色白腦重集物則頭垂故謂之倒掛蝙蝠食之神仙蟙䘃音墨律文作蟬蝮非也)。

櫺子(力丁反說文窓楯間子也今言窓櫺車櫺是也)。

橫􃢓(字林音渠例反木釘也廣疋檢概釘也江南謂之􃢓栓者所還反律文作楬說文巨列反揭乍也)。

作捲(去權反鄭玄注禮云屈木為之謂之棬律文作椽非體也)。

㝯客(奇驕反字林㝯寄也廣雅喬高也律文作僑說文僑高也廣疋僑才也僑非此義)。

鵽鳥(丁刮反爾疋鵽鳩􂪒雉郭璞曰大如鴿似雌雉鼠脚岐尾為鳥憨急群飛出北方沙漠地憨肉美俗名突厥雀
生蒿菜之間大如鶉)。

汲水(金及反說文汲引水也廣疋汲取也)。

𢴲槹(音結高通俗文機汲謂之𢲞橰墨子曰剛木為𢲞橰是也)。

闌格(羹額反蒼頡篇格椸架也椸音移)。

𢍶取(九萬反說文杼漏也𢍶舀也舀音弋少反)。

** 第五十一卷

作杷(補駕反謂乃杷也正音補雅反說文把握也亦把持也單手為把)。

刀鞘(小爾雅韒諸書作削同思誚反說文削刀鞞也方言劒削關東謂之削關西謂之𩌃音餅江南音嘯中國者笑)。

鞔著(莫千反蒼頡篇鞔覆也今謂覆盖鞔周禮棧車無革鞔是也律文作縵二形假借也)。

撚髭(乃殄反通俗文手揑曰撚兩指索之也聲類撚緊也律文作揑乃結反字林揑捺也)。

令翹(巨遙反廣疋翹舉也)。

眼瞼(居儼反字略云謂目外皮也)。

耳璫(都堂反釋名云穿耳施珠曰璫)。

綜練(子迸反說文機縷持絲交者宗習也)。

** 第五十二卷

椎鉆(巨廉反說文䥫鋷也通俗文鍜具曰鉆律文作鉗以䥫有所束也亦頸鉗也鋷音女輒反)。

㰆囊(埤蒼作韛又作排同蒲戒反王弼注老子云橐囊也東觀漢記因水為排音義曰鍜家排也)。

鏇器(似絹反說文鏇圓鑪也難字作􄃌謂以繩轉軸裁木為器也)。

棚閣(蒲萌反三蒼棧閤也通俗文連閣曰棚也)。

挟鉢(胡頰反說文挾持也爾疋挾藏也亦懷挾也)。

相棖(說文作橙柱也棖音棖紂庚反字統作棖丈庚反棖觸也人嫽敝觸亦作敞音文衡反律文作棠徒當反三蒼
杜梨也棠非此義)。

作桄(古文橫二形同音光聲類作輄車下橫木也今車牀及梯舉下橫木皆曰桄是也)。

若蠶(祖含反綴也細竹也通俗文綴衣曰蠶也)。

指㧺(古文𩎽同徒荅反說文指㧺也一曰韋㧺也今之射𩎽是也)。

赭土(之也反三蒼赭赤土也)。

白墠(字林音善墠土名也即白土也亦名堊案吳譜本草云白堊一名白墡是也)。

橫郭(胡觥反說文闌木也律文作宏胡萌反大也屋深向也宏非此義郭恢廓也在外廓落之稱也)。

若橯(借音力導反關中名磨山東名橯編棘為之以平塊也)。

𪗪食(又作齝毛詩傳作呞同勅之反爾疋牛曰齝郭璞云食已復出嚼之也韻集音式之反今陜以西皆言詩也)。

雜糅(古文𩚒杻二形同拏救反廣疋食雜也說文粗雜飯也)。

作錔(他帀反說文以金銀有所覆)。

毛㲖(字林先要反毛貌也通俗文毛茂謂之𣬸削也案字義冝作􄃍音所革反毛𧈊也亦蠅𧈊也)。

犎牛(漢書西域傳有犎牛鄧屋曰脊上有肉鞌如𣓷駝又獻一封駝鄭氏曰脊上有封也難字作犎牛也音妃封反
今有此牛形小髆上有犎是也)。

** 第五十三卷

博掩(博博戲也用六箸六棊謂之六博掩圍幕也纂文云撲掩跳錢戲也俗人謂之射意一曰射數亦云博戲掩取
又財物也)。

拍石(彈棊也拍音普白反)。

諛諂(以朱反周書面從曰諛莊子不擇是非而言謂之諛律文諭古文諭今作喻同翼樹反告也譬諫也)。

羖羊(公戶反三蒼夏羊羖䍽也亦羯也)。

䍧𦍞(作桑反字林牝羊也三蒼􃚛羊也)。

彗星(古文𥱵篲二形同星芮反爾疋彗星為攙搶釋名云星光稍似彗也律文作簡閱之閱非也攙音叉銜反搶叉
衡反)。

月蝕(神職反周易云月盈即蝕釋名云日月虧曰蝕稍稍侵虧如蟲食草木葉也)。

** 第五十四卷(先不音)

** 第五十五卷

􄃎中(相承古侯反脚曲􃢘也􃢘字未詳何出應俗語耳)。

陂池(筆皮反亦池也山東名濼濼音普各反鄴東有鸕鶿濼今關中亦名濼幽州名淀音徒見反)。

** 第五十六卷

篅上(市緣反說文判竹圓以盛穀者也律文作簞􄃏丹笥也小筐也論語簞食是也又作簞者音典爾疋簞亭歷也)。

剸拱(旨耎反通俗文截斷曰剸律文作椯丁果而兖二反搖也度也)。

股閒(古文骰同公戶反說文股髀也釋名云股者固也為強固也)。

** 第五十七卷

企牀(古文𧿍同丘鼓反釋名云企启也启開也言自延竦之時樞機皆開張也律文從山作企小延反說文人上
山貌也亦本古文危字但此二字人多致惑所以具釋也)。

疝病(所姦反說文疝腹痛也)。

** 第五十八卷　第五十九卷(並先不音)

** 第六十卷

稊稗(又作荑說文作第同徒犁反爾疋注云第似稗布地穢草也今俗云稊子是也稗蒲懈反說文禾別也草之似
穀者也)。

秕𦮽(卑以反穀不成者也律文有作秏當戶反方言粃也𦮽古木反通俗文禾𥢶謂之𦮽䅵音奴穀之若二反言音
莫無反)。

遍扣(𥞋後反論語云以杖扣其脛孔安國曰扣擊也律文作叩說文京兆藍田有叩鄉地名也此假借耳)。

而㽄(蘇奚反通俗文瓦器而璺聲散曰㽄方言㽄聲散也律文作犀先啼反說文犀遲也犀非此用璺音問也)。

𦙁躓(丁禮反下貞爾反廣疋觝觸也躓蹋也言觸蹋人也)。

傎蹶(又作蹎𧽍二形同都田反廣疋傎倒也傎覆倒也蹶或作𨇮同居月巨月二反說文蹶僵也僵仰臥也)。
一切經音義卷五十九



一切經音義卷第六十

翻經沙門慧琳撰

  
  * 
根本說一切有部毘奈耶大律三十卷
尼律二十卷
此卷中音大律共五十卷。

* 大唐中興三藏聖教序　御製

茫茫(莾光反集訓云茫茫者闊違貌也古今正字從水𦬆聲)。

激響(經亦反王注楚辭云激感也考聲水奔射也或作敫敫音同上)。

竢覺(事滓反爾雅云竢待也古文從來作𥏳會意字也序文從人作俟俗用從立矣聲)。

閟彩(上悲媚反毛詩傳曰閟閉也孔注尚書云閟慎也或從比作毖訓義同也)。

漲曰(張亮反)。

普該(改來反廣雅云該包也羅也賈注國語備也從言亥聲也)。

品彙(音謂廣雅彙類也古文作􄃐從市從䝿省序文作􄃑俗字也)。

瓊編(上葵營反毛詩傳曰瓊美玉也說文亦玉也古今正字從玉敻聲敻音隳逈反從人從穴從目從支下畢綿反
劉兆注公羊云編比連也顧野王編列次簡也從糸扁聲)。

並騖(音􄃒字典說云馬疾行也馳騖也)。

駢蹤(上瓶眠反玉篇云駢猶羅列也下足容反淮南子云行則有蹤)。

至􄃓(崢革反韻詮云幽深也珠叢云玄妙也探􄃓索隱也從𦣞𦣞音夷𧵩聲𧵩字從貝從朿作𧵩)。

編甿(下麥枋反廣雅云甿􄃔也編甿者民戶也從田從亾省聲)。

爰暨(上音袁廣雅爰引從𠬪從於𠬪音披表反下音忌爾雅暨及序文從水作洎非此用也)。

邅迴(展連反楚辭云轉也考聲移也迍邅行不前也從辵亶聲亶音旦)。

羈絆(上音機說文馬絡頭也絆也連三足也拘縶繫縛之義也從𠕀從革從馬會意字也)。

無垠(魚巾反廣雅垠厓也從土艮聲水涯也)。

諒屬(上音亮下種辱反從尾從蜀)。

貂蟬(上音彫即貂鼠也下音禪即蟲名也其翼薄妙說文云腹下鳴者晉灼曰以翠羽飾冠也形聲字)。

恬神(牒兼反考聲云恬安也靜也從心舌省聲)。

摘芝(陟革反蒼頡篇云摘取也採果也)。

挹清流(上湮熠反考聲云挹酌也損也飲也從手邑聲熠音以挹反在入韻)。

鷙影(音至謂能執服眾鳥也勇烏也)。

昇航(胡岡反舟船名也)。

南溟(音冥海名也莊生云北溟者極北邊去日月遠故謂之溟南溟准此也)。

聖躅(重錄反躅跡也)。

邈矣(尨剝反楚辭云邈遠也廣也從辵貌聲貌音皃)。

摭詞(征亦反方言取也拾也或作柘序文從足作蹠非也)。

跨秦(上誇化反俗字也正從𡗢𡗢音誇蒼頡篇云跨踰也過也越渡也從足夸聲也)。

屆都(上音介屆至也)。

㨹曰(上隨銳反考聲云㨹掃也掛也或作篲即掃帚也)。

煒煒(韋鬼反說文云煒煒明盛之皃形聲字)。

于闐(田峴反。胡語國名也。在安西南一千二百里。此國有山亦名于殿。出美玉。山下有水名玉河。河側有城名崑崗
城。昔此城人獻玉於帝故云玉出崑崗諸胡呼此國為豁旦亦名地乳國於此國界有二天神。一是毘沙門天王。
往來居于闐山頂城中亦有廟居七重樓上。一是天鼠神。其毛金色有光大者如犬小者如兔。甚有靈求福皆得名鼠王
神也)。

璞玉(普剝反韻詮云銅䥫璞也氣象未分曰璞也)。

** 根本說一切有部毘奈耶律第一卷

條榦(上掉遼反集訓云條小枝也下千案反韻英云樹身及大枝曰幹)。

瀑流(音暴)。

芔木(上暉貴反草木之總名也說文從三􂏱􂏱音恥列反今􂎟書改為三十)。

鈎策(上狗侯反制象用鉤下楚革反制馬用鞭策從竹從束束音此恣反)。

隍壍(上音皇城下壕坑也下七焰反壕外土壟也說文云城下有水曰池無水曰隍築土削成曰牆土壟之上栽植
樹木為壍)。

轡勒(上音祕馬轡頭也說文從絲從𨊥從車口象車軸頭䥫也𨊥音衛也)。

船橃(下音伐從木從發律文作栰非也)。

梯隥(上體仾反賈注國語云梯階也或以竹木為階級可以登高也下登鄧反集訓云土階層級曰隥經從山作嶝
非也)。

漄際淼難知(上音牙次音祭下弭小反考聲云水闊犬貌也從三水不見彼岸也)。

瘡庖(上楚霜反說文云瘡傷也亦俗字也下彭貌反瘡之初也)。

貯貲貨(上猪呂反次紫思反下火臥反並從貝形聲字)。

若𪍑(昌沼反廣雅𪍑食也埤蒼云𩱈麥麵也文字集略煼麥屑也或煼米作衛宏或作􂌞古今正字從麥酋聲律文
作􂌞俗字也)。

若鬻(下終肉反文字集略云鬻淖煑米為稀鬻也古從鬲作鬻正體字也今􂏟書從省作粥律文用俗字也淖音吏
鬲音歷鬲釜也)。

􄃕舛(上初加反韻詮差錯也下川兖反顧野王云差舛不齊也從疾從夕疾音口寡反夕音竹瓦反疾也)。

乳哺(蒲慕反許叔重注淮南子云口中嚼食吐與孩兒曰哺從口甫聲也律文從食作餔音布孤反非也)。

褓持(音保古今正字云褓䙗也文字典說云小兒被也即襁褓也從衣保聲也䙗音替)。

赧客(儜簡反方言云赧愧也考聲云羞慚面赤也從赤𠬩聲律文從皮作𧹞俗字也𠬩音展)。

爬爴(上白麻反亦從手作把考聲云把搔也下鬼碧反相傳音用本無正字以手抓持令損也)。

跳躑(上亭遙反蒼頡篇云跳踊也廣雅跳躍也下呈亦反踊身投也騰躍跳躑也二字並從足兆鄭皆聲)。

創制(初壯反俗字也正從并作剏考聲云剏始也初也會意字也)。

聾瘂(上祿東下鸎賈)。

咥哩迦(咥哩二合字梵語或云摩怛里迦唐云本母)。

鄔波䭾耶(梵語唐云親教和上訛也)。

扇侘半擇迦(侘音丑加反迦音薑佉反梵語也唐曰黃門即男根不全者其類有五種一天生本無男
根設有如嬰兒微小不能行慾二雖有根全被除去外腎設行婬欲而不能生子三見他行欲或見女根心思欲事即有
根生不見即縮在脬中如女四半月能男半月作女五本來是男後漸漸消變變為天揵是為五種皆曰黃門也)。

褒灑陁(上保毛反次沙賈反梵語也唐云長淨半月半月對眾陳懺洗滌身語意行䖍聽戒經增長淨業名
為長淨)。

窣吐羅底迦(梵語也第二重罪也)。

式叉摩拏(梵語也持半戒尼也)。

滅擯(卑牝反廣雅𢷤弃也從手)。

嗢逝尼國(上烏骨反)。

衒色(玄絹反說文云行而且賣曰衒賣)。

** 第二卷

貲財(上子思反廣雅貲貨也蒼頡貲亦財也玉篇貲產也說文從貝此聲此字正體從止從匕)。

嫩草(訥鈍反新生耎弱也從女)。

鄙媟(先節反孔注尚書云媟慢也言狎也說文嬻亦慢也從女枼聲嬻音獨枼音牒)。

抖捒(上音㪷下桑狗反考聲云抖擻振動衣物令去塵垢也此二字無定體譯經者隨意作之)。

濯足(音濁濯猶洗也)。

洗手(先禮反)。

濾水(閭據反漉水也)。

不諳(暗甘反俗字也正體從酓作𧫧考聲云記也集訓云委知也)。

揩泄(上客皆反廣雅揩摩也下先節反韻英云泄漏也)。

萎悴(上音委下情遂反案萎悴者憂愁不悅也如草木黃死也並形聲字)。

悛改(青緣反考聲云悛覺也止也韻英亦改也)。

齲齒(區禹反考聲云齒有蟲也准經義合書齲字今律文從禺作齵音耦溝反蒼頡篇云重生齒也顧野王云齒不
齊平也說文齒不正也兩通故存之)。

扂閉門(上恬玷反門之小關也礙門扇令不開也古文作扊形聲字也)。

蟲齧(上逐融反下研結反說文齧噬也從齒㓞聲也㓞音慳八反)。

𣑭籬(楚革反象形字密竪柴水橫令如牆形以斷人畜往來名曰𠕋籬籬音离籬小柵也或以棘束或以樹梢竪之
為籬)。

棚覆(上白盲反廣雅棚閣也說文棚棧也從木朋聲下敷救反賈逵曰覆猶蓋也從西復聲)。

桁杆(上紅浪反考聲云衣架也下音干或作竿郭注爾雅搭衣杆也)。

牀枮(上狀莊反下知林反或作碪皆坐臥具也)。

謗讟(下音獨考聲云毀謗也怨痛也從誩從讀省聲也誩音競)。

攢眉顰蹙(上殂欒反下子育反瞋怒貌也)。

** 第三卷

場篅(市緣考聲云篅竹倉也編竹圓作盛貯穀麥倉篅也)。

窖中(上音教韻英云穿地藏物也或作窌)。

鉤斵(丁角反以銅䥫為鉤鉤斲其物俗号為搭鉤是也律文從登作鄧或作𣃆並皆誤也正從𠁁音頭厚反從斤
𠁁聲若從豆非也􂑋字從此𠁁為正也)。

曬衣(生債反曰㬥也)。

朅地羅木(蹇𦽆反梵語西方堅硬木名也古譯曰佉陀羅堪為橛釘也)。

𤉢牙杙(蠅即反橛也)。

衣幞(音服衣幞也從巾)。

衣櫃(逵位反盛衣物大木椷也或單作匱)。

鞍韉(剪先反馬鞍之氈替也或作𩋋又作𦇩並通用)。

五磨灑(莫賀反。下沙下反。並去聲字也。梵語是西方市金寶之名也。其金一丸如梧桐子許大名一磨灑。以
東西兩國通貨價直約之可直此方銅錢八十。其五磨灑計當四百。彼國王法偷盜財物計直五磨灑者罪當永棄。送於
山林任其生死。若盜一二三四磨灑量罪別科不至於棄。佛所制戒一准王法。比丘所盜之物價直五磨灑者即名犯重
擯棄出眾不共住也。古人譯經錯會將一磨灑同於一錢錯之甚矣。佛言我之教法隨方國土為制。若准此國王法。上從
五帝三王下及大唐王制。未聞盜五錢即合至死。乃至盜五匹已上万至流刑。貫百之間有杖不至流貶。而言五錢犯重
者傷其太急難為護持。不覺破此戒者其數多矣。有部律文云四百犯重者由故嚴峻於此國王制以挍量寬猛正得其
中合佛本制也)。

腹肋(上音福肚也下音勒肚兩旁脅骨也)。

脊腿(上音積象形字下土餒反兩䏶也膝已上腰已下兩股名腿從肉退聲)。

纜繫(上藍淡反繫船纜索也下音計從糸𨋁聲)。

田畦(惠圭反王逸注楚辭云畦區也秦孝公以二百四十步為畝以二十五畝為小畦以五十畝為大畦形聲字)。

甕船(烏貢反瓦器大者也或作瓮俗字也)。

弶鹿(強亮反考聲云以弓羂鳥獸曰弶)。

渠筌(上即魚反梁也下七緣反捕魚竹器也形聲字)。

門檐(舍擔經從閻作櫩非也)。

** 第四卷

乞匃(下垓艾反顧野王云匃亦乞也考聲云求也古今正字云人亾財則乞匃故說文從人從亾會意字也上是古
今字)。

灑捩(上沙賈反考聲云散水如雨也說文灑汛也從麗從沙省聲也下憐涅反俗字也古文正體作􄃖從幺從􃫸從
支血亦音歷計反訓義同上或從糸作綟字書云以兩人一左一右綟去水也今取入聲)。

縷𦆠(上力禹反下音匱案縷𦆠者織餘也說文縷綫也織了不截餘絲𦆠頭也或作繢)。

井蛙(泓華反俗字也正從黽作鼃井中蝦蟇也能鳴者亦名青鼃或作蛙青黃色股長善跳一名黃淮顧野王云鼃
即黽也)。

磽确(上巧交反下苦角反聲類云磽确礊薄也顧野王云磽堅也地堅則瘦不冝五穀也瘠薄也礊音客瘠音籍)。

畔睇(下音第梵語也唐云作禮也)。

詭誑(上音鬼下俱況反詭詐也誑惑也並形聲字也)。

虵蛭鱓(上射遮反次音質下音善蒼頡篇蛭水蟲也郭注山海經云蟬魚如蛇或作蟺字蒼頡篇云䖤蟺蚓
也此等皆無足腹行也或謂之豸是養蛇人養蟲毒人之所貯蓄將充蛇食並形聲字)。

熟爆(下補各反音與博同廣雅爆熱也考聲云火乾也韻英云迫近火也或作曝或從皮作􄃗並音博皆炙爆令乾
也律文從尃作𤍿非也內外墳典並無此字譯者隨意作之)。

麞鹿(上音章下音祿四足之類)。

蠐螬(上音齊下音曹爾雅蝤蠐蝎也郭注云在木中蠧蟲也又云在𡊅土之中古今之正形)。

蝗蛾(上音皇即螽𧈩蟊𧒿之類是也螽音終𧈩音特蟊音矛𧒿音賊下我哥反即蠶蛾蛺蝶蜂蠅之類皆名多足)。

蜂蟻(上音豊下冝豈反或作螘亦是多足也)。

蜇痛(知列反)。

** 第五卷

𦝫絛(討刀反爾雅云素錦絛杠考聲云織絲如繩也或作綢文字典說文辮絲也從糸條省聲)。

嫌隙(上叶兼反下卿逆反顧野王云心憾也)。

修葺(下侵入反杜注左傳葺補治也從草咠聲)。

** 第六卷

澡漱(上遭老反廣雅澡浴也鄭注禮記云澡洗去垢也說文洗手也從水喿聲下搜皺反廣雅漱􄃘也又云瀺灂漱
口水聲也文字典說水淨口盪口也從水欶聲􄃘音鋤角反瀺音床咸反欶音朔皺音莊救反)。

貪餮(下天結反古文作飻杜注左傳云貪食曰餮律文從列作􄃙書誤也文字典說從食殄聲也殄音殿)。

劬勞(上強于反下老高反)。

畋獵(上音田下廉輒反何注公羊傳云畋獵者獵狩之總名亦習戰也取也)。

麁獷(上倉胡反下號猛反)。

貞操(草奧反韻英云橾志也或從人作僺文字典說從手喿聲也喿音桑到反)。

策勵(上楚格反說文馬箠也從竹束聲下力曳反韻英云勵勸勉說文作勱勉力也從力厲聲)。

彀以(上音搆說文彀張弓也從弓𣪊聲也)。

碾殺(上尼展反俗字也考聲云車轢也或作蹍蹈也准經義門樞轉處𨋁殺毒虵正從車㞋聲㞋音同上)。

毒螫(始亦反文字典說云蜂蠆行毒螫人也從虫赦聲也)。

􄃚膠(上恥知反考聲云􄃚膠者擣木皮煎而作之可以黏捕鳥雀也似膠下音交顧野王云膠者黏也所以連綴物
令相黏著也說文從肉從翏省聲也)。

** 第七卷

傲慢(上遨到反孔注尚書云慢也杜注左傳云不敬也說文倨也從人𢾕聲下蠻辨反考聲云不敬惰也不畏也或
從女或從人作嫚僈文字典說怠也輕也從心曼聲曼音万)。

踵前(上鍾勇反聲類踵足跟也楚辭繼也說文追也從足重聲也)。

悛改(七緣反博雅悛更也方言云自山已東謂改曰悛說文止也從心夋聲也夋音七旬反)。

髆及厀(上牓莫反周禮髆胳股骨也集訓云兩𢩌及臂也從骨從尃省聲經從肉非也)。

急㧖(上今立反說文褊也從心及聲也下音厄考聲云㧖把也文字典說持也取也從木戹聲也戹音同律文作扼
俗字也褊音必演反)。

鼈齩(上鞭滅反說文介蟲也外骨而內肉從黽敝聲律文從龜或從虫作鼈蟞並非也下雅狡反考聲云齩齧也說
文從齒交聲律文從口作咬俗字也)。

自縊(伊二反韻英云自縊死也形聲字也)。

褒灑陀(上保毛反次沙假反梵語也唐云長淨眾僧和合半月半月布薩是也前第一卷已釋)。

拳腕(上倦員反下剜換反說文掌後節也從目從叉叉音瓜從手雖古且正體字也律文從宛作捥或從肉作腕並
俗字非也)。

矛矟(上莫侯反今之槍是也象形字古文作𢦵下霜捉反博雅兵器也韻詮長矛也形聲字也)。

輪𥎞(上輪者西國有戰輪以䥫作輪上施利刀漂飛遙擊斷彼命根或傷手足或損身分其輪却迴巧妙接取名曰
􂫖輪遠即弓弩次近用輪更近羂索刀棓及用槍矟矛𥎞𥎞音麤亂反考聲云𥎞短矛也即之𥎞刀薩纜子是也遙投利
刃損彼人馬也)。

草筳(下音庭案草筳者穀麥禾𥞫穟柄謂之筳眾草亦爾從竹廷聲也廷從手從辵)。

毛緂(貪敢反考聲云緂織毛為之出西戎或五色暈花或云毛𦋺亦曰毛褥席等今古之正形也)。

擲甎(下音專㼾甎也)。

璺裂(上音問考聲云璺器物破裂而不相離也埤蒼云撕也文字典說破也裂也從玉從舋省聲也舋音忻近反也)。

** 第八卷

痰癊(上音談下邑禁反考聲云痰癊者胷膈中水病也並從疒形聲字也疒者女厄反)。

瓦甌(下敺侯反聲類云瓦盌也說文小盆也形聲字也盌音椀敺音阿苟反)。

僅得(上音近集訓云僅纔也廣雅少也文字典說從人堇聲堇音謹)。

梯蹬(上體泥反下登鄧反)。

叱𠿒(上嗔質反下訶葛反大聲訶也)。

搭鉤(上音荅下苟侯反戰具也竿頭施鈎)。

** 第九卷

黿鼉(上音元說文大鼈也下䭾何反郭注山海經云鼉似蝪𧋍長文餘有鱗甲皮可以為鼓從黽音猛𠹈聲𠹈音那)。

􃳰流(上袍帽反文字典說云江河水㲹漲急流也)。

足跟(艮恩反釋名云足後跟也說文跟也從足艮聲也)。

靉靆(上哀改反下地愛反考聲云靉靆雲盛貌楚辭云日月無光黑雲垂布也並形聲字也)。

聰叡(上倉紅反律文從公作聡俗字也尚書云𦗟曰聰孔安國云耳聽明審也說文察也從耳怱聲怱音同上從怱
怱音楚紅反象形字也下悅惠反洪範曰叡作聖鄭注禮記云思之精也廣雅智也古今正字深明也從􄃛從谷省從目
􄃛音殘)。

挫折(祖臥反賈注國語云折其鋒銳曰挫下戰熱反訓釋與上字同說文摧也並從手坐從斤)。

輕躁(遭澇反顧野王云躁動也論語不安靜也從足喿聲)。

鋒銳(上音峯下悅惠反詞辯建利若刀鋒也)。

謲􃴹(上楚錦反考聲云以言陰相譏毀也從言參聲律文從土作墋非也下音桐篤反考聲云有所害也窖人草也
恨也憎也說文從􂏱從毒毒亦聲也古文作􂗙從古之字從虫毒字從土從母毒音愛)。

雙蠃(盧禾反爾雅曰蚹蠃音夷蝓音俞也郭璞云蝸牛也案雙蠃者樂器也海中大蝸牛磨頂上尖處令穴吹作聲
以和樂音名曰法蠃從虫蠃聲也律文作䗍非也蠃音魯臥反雖古是正體字)。

愞頂(奴管反說文溫也從火耎聲亦作㬉義同耎音而兖反)。

** 第十卷

飢饉(上几冝反顧野王云人畜須食也穀梁傳云五穀不升謂之飢說文餓也從食几聲下音近爾雅曰蔬不熟曰
饉穀梁傳云三穀不升謂之饉形聲字也)。

青瘀(於據反考聲中積血也)。

胮脹(上朴邦反埤蒼云䏺亦腫脹也古今正字作胖亦作𤶞從肉夆聲下張亮反杜注左傳云脹謂腹滿也古今正
字云䏺肛脹也從肉長聲或作痮形聲字肛音苦江反)。

憔悴(上齊遙反下情遂反考聲云憔悴瘦惡也亦從頁作顦顇毛詩從言作譙誶班固從疒作癄瘁方言從心作憔
悴漢武帝李夫人賦從女作嫶𡝵左傳從草作蕉萃蒼頡篇云憔悴者憂愁也亦無定體諸儒隨意作之並行於世未知
孰是)。

刧掠(上劒業反鄭注禮記云劫脅也人欲去以刀脅之或曰以刀止去曰刦說文從力古今正字從刀從怯省下良
灼反韻英云強取也杜注左傳云刧掠財物也顧野王云鹵掠奪取物也又音亮訓義並同亦作剠轉注字也)。

樺樹(華跨反考聲云樺樹山木名或從雩作樗音同案樺有赤白兩種皮堪為燭赤者薄妙光淨)。

畔睇(上音畔下音弟梵語也唐云禮拜前第四卷已說)。

嚻匾(上香妖反顧野王云諠譁也鄭箋毛詩云眾多貌說文云氣出頭也從頁從㗊㗊音莊立反會意字)。

鑊內(黃郭反廣雅鼎也案鑊者大鼎也鄭注周禮云煑肉也有足曰鼎無足曰鑊形聲字說文􄃜也雋音畦也)。

** 第十一卷

箱篋(上想羊反文字典說文編織籐竹作之以盛衣服或盛經書如盇或方竹下謙協反說文篋笥也從竹匧聲也
匧音同笥音四盇音合)。

鄙媟(下先烈反前第二卷中已釋)。

繫鬃帶(音宗考聲云鬃結也案鬃帶者繫髮之頭繻也古今正字從髟􄃝聲也髟音必遙反律作􄃞亦通)。

自縊(伊計反自縊死也)。

䐡􂌦(上音齊說文云膍䐡也從肉齊聲下船耎反腓膓也)。

撫拍(上敷武反下普百反並俗字也正體從付作拊從手白聲考聲云安慰也撫亦拍也愛憐也)。

** 第十二卷

媒娉(上每杯反周禮媒謀也鄭玄曰謀合異性使和合成親也下匹併反考聲問也以財娶妻並從女某甹皆聲或
從耳作聘甹音匹丁反)。

革屣(上革字正體從三十從臼作草會意字也言三十年為一世其道更也下師滓反今言革屣者毛詩傳云革皮
也西國皮底鞋也赤色)。

傾穨(上犬營反字書傾亦隤也顧野王云低邪也鄭注禮記不正也古今正字仄也從人項聲也說文從阜作𨻺訓
用並同下徒雷反廣雅􃶯壞也蒼頡篇云墜落也集訓云毀傷也說文禿貌也從禿從隤省聲也或從阜作隤亦通經文
從頁作頹俗用非也)。

瑕隙(上夏加反廣雅瑕翳也薉也顧野王云瑕亦隙也說文玉有赤色從玉叚聲叚音加雅反叚借之叚用此字也)。

噉嚼(上談濫反廣雅噉食也或作啖下匠雀反正體字也廣雅嚼茹也字書咀也從口爵聲也)。

􄃟􃽲(暉雲反日暮時也俗曰􄃠昏即戌時也從日熏聲)。

杷󰑁(誑籰反韻英云钁斸也說文大鉏也從金從籰省聲也籰音王玃反斸音冡錄反鉏音助初反)。

􄃡基(上伯萌反考聲云􄃡絡也案􄃡者如木匠甲墨斗法振繩也挽繩端直方正為準以為基堵也從糸笄聲也)。

** 第十三卷

女醫(意基反集訓云醫意也以巧慧智思使藥消病也說文治病工也用藥必以酒行藥故醫字從酉酉者古文酒
字也昔巫彭初作毉或從巫作毉)。

褓持(上音保聲類云小兒被子名為襁褓形聲字也)。

醍醐(上音提下音胡韻詮云酥之至精醇者以細滑故常不凝如清油香名曰醒醐)。

麋鹿(美悲反考聲云麋似鹿而大說文云麋屬也冬至時解角從鹿從米省聲也)。

羈絆(上凡冝反考聲云羈繫也或從奇作羇古文從冈從􄃢作𢤇􄃢音砧立反會意字也下絆音半即馬絆也
平聲字)。

絲縈(下於營反毛詩傳曰縈旋也考聲云緾也繞也說文收韏也從糸從營省聲韏音卷)。

鈹決(上音披翳人之鈹針也說文大鈹也形聲字也)。

水蛭(真曰日反水生蟲也𠯗人血也從䖝)。

斟酌(上執壬反下章章若反字書云以意意度量也形聲字)。

** 第十四卷

擯㡿(上賔刃反司馬彪注莊子云擯棄也史記相與排擯從手賔聲下音赤王逸注楚辞云㡿逐也廣雅推也漢書
㡿逐不用也說文却也從广屰聲屰音逆)。

謗讟(下音獨案謗讟者非理毀㡿妄說文言其惡也)。

宜挑(眺彫反聲類挑抉也說文從手兆聲也)。

鷹窟(上憶矝反考聲云鷙鳥也丁埤骨反說文從穴屈聲)。

** 第十五卷

坯器(上配盃反考聲云瓦器未燒者曰坯從土從丕省聲也塼未燒者亦曰塼坯或作抷)。

矯誑(上驕夭反考聲矯妄也下俱况反欺惑也前已說)。

枳吒(上吉以反下摘加反西國山名也)。

阿溼薄迦(梵語人名也此無正譯)。

捕㮈伐素(㮈音奴葛反亦人名無正翻)。

半豆盧呬得迦(此譯為黃赤色亦人名律自譯也)。

一掬(弓六反手掬也)。

** 第十六卷(無字音訓)

** 第十七卷

嗢咀羅僧伽(上溫骨反次單割反梵語也唐云七條袈裟也)。

舂擣(上朿鍾反顧野王云舂者擣粟為米也考聲舂亦擣也說文擣粟也從廾廾音拱拱手也持杵以臨臼上而擣
也杵省為午今􃮆書變體作舂古者雍父初作舂掘地為臼象形也篆書上從午次從廾下從臼作舂午古文午字也)。

十二肘梯(體提反平聲梯木橙也前第八卷已具釋)。

簫笛(上音霄樂器名也說文云簫象鳳翼編小管為之二十三管長一尺四寸下音狄羌樂也七孔吹象龍聲也)。

篦杓(上閉迷反攪粥攪藥木篦也律文從𤰞作箄俗字也下常斫反著柄𥁄也)。

剉草(上麤臥反顧野王云剉猶斫也剉碓剉草令細餧飤牛馬也)。

車軶(音厄郭璞曰車轅端撗木壓牛領者俗呼為車格或作􄃣曲本是也戹正體厄字也)。

軾􄃤(上音餙鄭注儀禮云古者立乘式謂小俛以禮主人也文字典說車前撗木也)。

** 第十八卷

蠲除(上决緣反前音義中數訓釋不繁敘)。

煨燼(上猥𢌞反下夕進反鄭箋毛詩云火燒之餘曰燼並形聲字說文作燼同)。

撩舉(上音遼案撩舉者摳衣也手提衣而走也古文正字撩舉二字並從手摳音口侯反)。

觸䯗(毗禮反韻英云䯗股外也即兩股是也腰已下膝已上㧾名為䏶從骨坒聲也律文從肉作䏶或作髀並俗字
也)。

高詀薄迦(詁音扂梵語律文自釋訖)。

** 第十九卷

無明𣫘(苦角反考聲云㲉鳥卵皮也言無明㲉者由如鳥卵能包含一切煩惱令不散滅輪轉五道受種種
形不能出離三界皆依無明而住不得自在今以佛威神力智慧辯才破壞無明說正真道以智慧眼反照無明如破空
殸無所任用)。

攣躄(上劣專反俗字也韻英云手足筋急拘束不能行步申縮也正體從疒從臠作癵臠音劣轉反下音辟顧野王
云躄謂足偏枯不能行也亦形聲字也從足辟聲也)。

坑穽(上客庚反蒼頡篇云坑壑也爾雅墟也下音靖或從阜作阱阱者穿地如井陷取諸獸名之為穽從穴井聲)。

毒毒(上楚錦反酷虐殺害名為謲毒前第九卷已釋)。

愚騃(下崖騃反上聲字也蒼頡篇云騃謂無所識知也騃亦愚也從馬矣聲)。

擯㡿(上賔刃反下音赤前第十四卷已釋)。

撚為(年典反以二指一去一來相縒曰撚)。

撝面(上毀為反考聲謙也揖也撝手也)。

性袪(去居反𥞋猶去也)。

** 第二十卷

棑矟(敗埋反考聲云兵仗名也案棑即盾也招戰時蔽翳其身以障刀箭也律文從爿作􄃥非也說文從木作棑省
聲也下霜捉反前第七卷已具釋)。

攢集(藏桓反鄭注周禮云攢聚也韻英集聚也從手贊聲也贊音作且反)。

稟性(上彼錦反孔注尚書云稟受也考聲賜也文字典說承也從禾㐭聲㐭音力錦反)。

貪餮(下音䥫貪食曰餐前第六卷已具釋)。

縷𦆠(上錄主反下逵位反織餘也前第四卷已釋)。

跬步(上窺癸反方言云半步為跬禮記云君子跬步不敢志也文字典說從𧾷圭聲)。

揩缺(上客皆反下犬悅反前第二卷已具釋)。

蠶絲(上雜南反爾雅蟓桑繭郭注云食桑葉者即今之民庶所養蠶也從䖵從簪省聲也蟓音象)。

衦成(干旱反說文云衦者由如衦餅今摩展匹叚也從衣干聲也)。

一繭(堅顯反爾雅有四繭皆蠶之類也蟓繭樗繭欒繭蚖繭說文蠶衣也從糸從虫芇聲芇音眠象蛾兩角相當也)。

或擘(下音伯顧野王云擘裂破也說文分也說文從手辟聲)。

** 第二十一卷

牻色(上邈邦反孔注尚書云尨亂也鄭注考工記云尨雜也說文白黑雜毛牛羊皆曰牻從牛尨聲尨字從犬從彡)。

磽确(上巧交反下腔角反前音義經第四卷中已釋)。

鍮石(上音偷埤倉云鍮石似金似而非金西戎蕃國藥鍊銅所成有二種鍮石善惡不等惡者挍白名為灰折善者
挍黃名為金折亦名為金折亦名真鍮俗云不愽金是也)。

** 第二十二卷

毛緂(貪敢反前第七卷已釋)。

輟已(上轉劣反鄭注論語云輟止也止已所用惠施他人從車發聲叕音同上)。

襵為(占葉反考聲襵褺也從衣聶聲褺音牃聶音尼輒反)。

摋拍(上生界反考聲云有威勢也韻詮云急也顧野王云猛用力打物也從手殺聲也下音魄前第十一卷已釋)。

金鋌(下音定金銀璞未成器也)。

𧧳誕(上𨀗華反謚法曰華言無實曰誇說文誇亦誕也下壇爛反孔注尚書云誕欺也慢也從言延聲也)。

鎔溼(欲鍾反與容音同金銷在爐未鑄曰鎔形聲字)。

紫礦(下􃫛猛反西國藥名也練木皮及膠𤋎成堪膠黏寶鈿作皆從外國來)。

鐵鍱(上天涅反下音葉打銅鐵薄闊如沺素片名為鍱)。

鑽作(纂官反考聲云鐫鑿也說文穿也從金贊聲贊字從貝從兟兟音所臻反俗從二夫)。

以鋦(恭玉反韻英云以鐵縛物也束令合也從𡱈聲)。

頗𧧸(彼列反考聲云𧧸謂審其善惡也或從竹作䇷莂猶別也形聲字)。

㒓額(上坥怚反下崖格反考聲云達佅達也文字典說從人達聲韻英云頟顙也正從各作頟說文從頁從格省經
從客俗字已傳用久矣江東人呼頟為訝幽州人謂頟為鄂皆聲訛轉也)。

綰𩬇(彎板反考聲云綰盤結也說文音夘今不取從糸官聲)。

** 第二十三卷

放帚(下周酉反考聲云掃地具也顧野王云帚所以掃除糞穢也古者少康初作箕帚及秫米酒少康即杜康也說
文掃糞棄也從又從巾掃除冂內也冂音癸營反)。

密緻(下馳利反廣雅緻補也至也郭注方言云縷密謂之緻文字典說緻亦密也從糸致聲)。

詃誘(上決兖反下音酉韻略云詃諀誘引也玉篇云相勸動也教也並從言形聲字也)。

更無󲲅孑(上音惟鄭箋毛詩遺忘也鄭注禮記云遺猶脫落也說文云從辵󲲅聲䝿正貴字也下音結毛
詩靡有孑遺也傳曰孑然遺失也說文無右臂從了象形􂘑聲也􂘑音厥)。

無鏃箭(上宗祿反韻英云箭鏑也文字典說箭頭刺也說文利也從金族聲下精綫反𠂕也從竹前聲)。

反旆而歸(裴妹反爾雅繼旐曰旆郭璞曰帛續旐末為㷼尾者杜注左傳云軍門前大旗也說文云繼旐
之旗沛然垂下從於從市省聲也)。

俘虜(上撫無反孔注尚書云俘取也賈注國語取人曰俘顧野王云俘虜所謂取人馘也馘音獷麥反考聲云割取
人耳也左傳獻俘馘是也說文軍所獲也從人孚聲下音魯考聲虜掠也強取也說文虜獲也從母從力虍聲)。

蜫蟻(上音昆俗字也鄭注禮記云蜫小蟲也說文正體作䖵者蟲之總名也從二虫下冝豈反)。

** 第二十四卷

蓽茇(上音必蕃語西國藥名也本出波斯及婆羅門國形如桑椹緊細且長味極辛辢)。

桁竿(航浪反律文作􄃦俗字也下音干􄃧第四卷已具釋)。

燈炷(下音注即今之燈心也西國多撚白㲲縷為燈炷案炷者引油𤑔火為明者曰燈炷本無此字譯經者以意書
出唯集訓切韻新集入韻玉篇說文字林字統古今正字等無此字)。

糅在(女救反鄭注儀禮云糅雜色說文從丑作􃾒雜飯也形聲字也)。

** 第二十五卷

愆咎(上羗乹反孔注尚書云愆過也杜注左傳云愆失也說文從心衍聲衍音演下音舊古字也孔注尚書云咎惡
也鄭箋詩云咎猶罪過也爾雅咎病說文災也古文尚書以為罪咎之字從人從各人各者相違也)。

研覈(上齧堅反廣雅研熟也說文研磨也從石幵聲幵音牽下諧革反漢書云其審覈之說文云覈考實事也文字
典說云凡考事於西窄之處邀遮其辭得實覈也從西敫聲敫音擊西音呀賈反)。

躊躇(上紂流反下音除考聲云躊躇心不決定不即行也韓詩外傳云躊躇猶俳佪不進也廣雅猶豫也文字典說
二字並從足壽著皆聲也)。

眇目(妙標反方言云一目小也王注楚辞云遠視眇然也周易眇能視文字典說從目少聲)。

背傴(杯妹反下音紆顧野王云傴者身曲也文字集略體不申也廣雅曲也背隆也從人區聲區音駈)。

侏儒(上音朱下音乳朱反鄭注禮記云侏儒者短人也韻英矬小也古今正字並從人形聲字)。

枴行(乖買反上聲俗字也即老人把頭杖名為柺子患脚行不得者柱雙柺策腋行名曰柺行一切字書並無此字
說文玉篇古今正字並作􄃨象形諸字書亦同又音乖今不取從木另聲另音誇寡反)。

哆脣(車者反韻詮云哆脣展垂開口也詩傳云口大貌也蒼頡篇脣縱緩也說文張口也從口從侈省聲也)。

齵齒(上吾鈎反韻英云齒生不正云或內或外行仵不齊名為齵齒從齒從偶省聲也偶音藕)。

耕墾(康很反蒼頡篇墾耕種也從土貇聲貇音坤穩反)。

敞庘(上昌掌反考聲敞露也明也開也說文平治高土可遠望也從攴尚聲下音押集訓庘􄃩屋𤰞小也􄃩音斬甲
反)。

鐮斫(上音廉考聲云刈草曲刀也形聲字)。

新秔(下音耕聲類云不黏稻也俗作粳非此也從禾亢聲亢音𡶩)。

廠內(上昌兩反考聲云屋之無壁曰廠)。

其紖(下陳忍反廣雅紖索也鄭注禮記云紖所謂牽牲犢之係也牛曰紖馬曰韁從糸引聲也)。

** 第二十六卷

排𥎞(上敗埋反顧野王云排𢪔桿也廣雅推也文字典說擠也從手非聲擠音即黎反下蒼乱反廣雅𥎞鋋也文字
典說短矛也俗曰𥎞刀遙投矛也形聲字鋋音市延反)。

餧飤(上音萎為反下音寺廣雅餧亦飤也顧野王云供設以食與人也並形聲字也)。

氍毹(上具愚反下數蒭反西戎胡語考聲云織毛為文彩五色或作鳥獸人物即毛布也聲類毛席也出西戎字無
定體或作𣯸􃙫或名毾㲪即地衣舞筵之類形聲字也)。

斧钁(下鬼籰反前第十二卷已釋)。

鞍韀(上音安下𤋎延反前第三卷已具釋)。

􃯾葢(上桑懶反繖即盖也下正體盖字)。

噎饖(上煙結反食在喉中不下曰噎從口壹聲下音穢或從口作噦文字集略噦氣啎也說文飯傷熱也)。

鄙媟語(中仙列反前第二卷已具釋)。

爮地(上音庖俗字也正體從手作捊時人多呼為孚字非也言瓟地者是牛王吼噑之時以前脚捊地從爪包聲也)。

母彪(彼憂反師子母名也)。

善髆(音愽亦師子名也)。

食昨殘肉(藏洛反下在蘭反)。

黑黶(伊琰反考聲云人身上黑子也律文從面作黶亦通)。

諠聒(上香元反下古活反蒼頡篇云驚耳文字典說從耳舌聲)。

** 第二十七卷

摩那􂠜(下卑也反梵語此云遍淨亦更有義)。

田畦(下惠珪反王注楚辭云畦區也釋名云二十五畒為小畦五十畒為大畦也說文亦同此說從田圭聲)。

特敧拏伽他(上騰得反次豈冝反下搦加反梵語也此云㸹施物供養三寶之義伽陀即偈頌也
是呪願施主福德資益之意即以此方表白賢聖證明此施願增施主所施福田初引佛經偈頌後加人意所頒也)。

芸荾(上音云下音雖即芸臺胡荾香菜也此等名開種其種子開析方乃得生)。

􄃪螽(上音負下音終幽州謂舂箕齊魯謂之舂黍或蜙𧎎陸機毛詩蟲魚疏云青白色長股五六月能鳴似蝗而小
多有異名方言不同文繁不錄蝗蟲之類兩股或有班點者俗語訛轉名為補鍾是也)。

蛺蝶(上兼協反下音􃱕即莊周云胡􄃫也其類甚多或黃或白或有五色)。

蛇蠍(上音虵正體字也下音蝶已前訓釋已多不能繁述)。

羹臛(上音庚下音郝已見前釋甚多)。

皴皮(上七恂反樹上黑皮也劈裂皴起也)。

白醭(普卜反考聲云物醋其上生白毛謂之白醭蒼頡篇云醬敗生衣文字典說從酉從撲省聲也)。

** 第二十八卷

我齩(牙絞反前第八卷已具釋)。

雷霆(下音庭蒼頡篇云霹靂也)。

坐枯(知林反俗字也正體從甚作椹考聲云椹質也机屬也跗也今律以為坐物也從木甚聲也)。

聳茂(息勇反正從立作竦悚竦上二俱通下音暮顧野王云茂盛也考聲美也古今正字豊也從草戊聲)。

** 第二十九卷

草稕(焦𨳝反即縛草為之或臥或坐即如此國草薦團薦之類是也)。

堅鞭(額更反韻英云堅也考聲牢固也從革更聲俗作硬或作䩕亦通)。

痰癊(上音談下陰禁反前第八卷已釋)。

躓頓(上知利反顧野王云躓亦頓也廣雅云蹋也文字典說云躓跆也從足質聲跲音其業反下都鈍反從頁屯聲)。

甎􄃬(上拙緣反埤蒼云甎㼾也案甎即燒成土􄃬也下經亦反顧野王云甎未燒曰􄃬古今正字從土從𣪠聲也)。

** 第三十卷

棚上(白萠反廣雅棚閣也說文棧也從木朋聲朋音蒲登反棧音柴限反比木作道也)。

用蟲水(逐融反爾雅曰有足曰蟲從三䖝律文從皿作蠱音古書寫人錯不合有蟲水)。

盎甕(阿浪反爾雅盎缶器也江淮吳楚之間謂之缸缸音岡或去聲下屋貢正體字瓦器之大者或瓷或瓦深而且
圓口小而腹廣律文從公作瓮俗字也)。

崩隤(上北朋反下徒回反鄭箋詩云崩毀壞也穀梁傳自高而下曰崩說文山壞也形聲字也隤字從阜)。

之厩(九右反案周禮六敷為廐計一廐二百六十二匹也說文馬舍也從广既聲)。

駱駝(上音洛下音陁俗字也正體本作𩧐駞北方夷狄之地胡畜也顧野王云背有宎鞍亦有獨峯者能負重日行
三百高七尺四節項下皆有長毛黃色亦有白色者上好)。

門梐(毗米反門匡是俗曰門􂪾)。

橫扂(恬玷反韻英云所以止扉也小關也)。

鵂鶹(上音休下音留即晝伏夜飛以鳴聲為名也或曰𪇑􄃭怪鳥也並形聲字)。

㓟剝(上音披俗字手執利刀剝取牛皮与肉相離名為㓟剝也)。
一切經音義卷第六十



一切經音義卷第六十一

翻經沙門慧琳撰

  
  * 
音根本說一切有部毘奈耶律從三十一盡五十
根本說一切有部苾蒭尼律二十卷
(右二部四十卷同此卷音)。

** 根本說一切有部毘奈耶律第三十一卷

抆摸(上文粉反下音莫考聲云抆修理也廣雅抆拭也振也楚辭孤子吟而抆泣也文字典說並從手形聲字)。

拯濟(拯字無反脚耴䒱字上聲說文從手從升作抍用與拯同杜注左傳云拯抆助也方言拔也廣雅收也耴也說
文上舉也從手丞聲)。

懶惰(上蘭且反考聲云懶不勤也廣雅疲勞也文字典說懈怠也從女賴聲下徒臥反廣雅不敬也訓釋與懶同從
心從墮省聲也)。

手㧖(下鸎革反正體字也律文作扼俗字也)。

畔睇(上音伴下音弟梵語唐云作禮前第十卷中已釋)。

奧箄迦(上如字本音亦梵語也唐云可爾或云應如是)。

嗤笑(上齒詩反韓詩外傳云嗤者志意和悅貌也文字典說云笑也從口􂗙聲􂗙音同上)。

眼瞙(下音莫韻詮云瞙眼病也文字典說云如皮間瞙也從目)。

顧眄(下眠遍反方言云秦晉之間以視為眄說文眄邪視也從目丐聲也丐音同上)。

默赧(上瞢北反或作嘿俗字也聲類默靜不言也說文云犬暫逐人也從犬黑聲下儜簡反考聲赧羞慙面赤也說
文從㞋作赧正體字也律文從皮非也亦俗字小爾雅云面愧曰赧說文云面慙赤也從赤㞋聲㞋音尼展)。

䖶觸(上呼回反集訓云豕䖶地也文字典說豕掘地也從豕從虫虫音毀)。

船䑹(下掃遭反俗字本正體從木作艘說文艘船之總名也從木叜聲也)。

砂潬(壇懶反上聲字也韻詮云渾水中沙推出曰渾江東語也從水單聲)。

** 第三十二卷

破舶(下音白司馬彪注莊子云海中大船曰舶廣雅舶海舟也人水六十尺駈使運載千餘人除貨物亦曰崑崙舶
運動此船多骨論為水匠用椰子皮為索連縛葛覽糖灌塞令水不入不用釘鍱恐鐵熱火生纍木枋而作之板薄恐破
長數里前後三節張帆使風亦非人力能動也)。

豌豆(上烏丸反廣雅豌豆留豆也大於小豆甘美可食古今正字從豆宛聲)。

一擔(躭濫反考聲云以木荷物也廣雅擔舉也古今正字負也從手詹聲也)。

沍㹠(上古江字也下鈍論反俗字也正體從豕從肉作豚古文本作蟸雖正厭繁已廢不用也言江豚者江海水中
魚類也形貌似大猪故名江豚風波欲起此魚先出水上出沒皆迎風而行須臾即風起也)。

海狶(下音希俗字也說文正體從豕作豨方言云南楚之人謂猪為豨又云豕走聲也言海豨者海中魚其形似猪
故名海豬亦江豚之類也)。

噴嚏(上普悶反廣雅噴即嚏也蒼頡篇噴吒也下丁計反考聲云氣奔鼻而嚏也說文鼓鼻而氣悟解曰噴嚏並從
口形聲字也)。

穬􄃮(上古猛反即今人間所種大􄃮也)。

** 第三十三卷

崩隤(上北朋反下徒回反前第三十卷中已釋)。

井蛙(下烏瓜反說文正體從黽作鼃古字也今從虫作蛙前第四卷中已釋)。

儜惡(上搦耕反考聲儜弱也)。

繫纜(上音計下音濫顧野王云繫纜者繫船纜索也或麻或竹繫於河岸也)。

貪餮(下天結反前第六卷中已釋)。

篙棹(上音高許叔重注淮南子云篙謂刺船竹也長二丈或用木作下宅効反方言云檝謂之櫂從木從卓亦從翟
作櫂義同從手者非也)。

灘磧(上炭丹反水中沙出曰灘下音戚磧即沙灘之大者兼有石也廣雅磧瀨也又云水乾露沙石曰灘磧並形聲
字也)。

謦欬(上輕郢反下開愛反韻英云謦聲也顧野王云欬嗽也說文云謦欬逆氣通而兼有聲也並形聲字也)。

擡裙(上音臺下音群考聲云擡舉也廣雅動也埤蒼振也言擡裙者摳衣也下裙字說文正體從巾作帬今律中從
衣作裙時用字說文帬裳也上曰衣下曰裳並合從巾今並從衣俗字)。

籬𣑭(上音離下音策前第二卷中已具釋)。

鹻鹽(上緘斬反俗字也說文正體從僉作鹼埤蒼云鹻猶鹵也文字典說云鹼鹹也從鹵僉聲下琰占反俗字也說
文從臣作鹽正體字也顧野王云煑海水為鹽古者宿沙初作鹽煑海水作之其形鹽飴鹽本從地而生井鹽水中目結
也其河中安邑鹽亦人力運為作鹽畦曰暴而成亦其次上也其海鹽最下)。

** 第三十四卷

煻煨(上音唐下鄔瑰反前第十八卷中已具釋)。

溉灌(上音記下音貫顧野王云溉謂灌注也韻詮云灌亦溉也兩字互相訓用同並從水形聲字雚音同上)。

水罐(官𠷀反考聲云瓦器名也可以汲水字統亦耴水器也從缶雚聲)。

孤惸(上音姑正體字也考聲云孤獨也負也遠也古今正字從孑孑音結從柧省聲柧音同上下葵營反亦正體字
也下從子字意也古文從卂作㷀孔注尚書云惸單也鄭注周禮云無兄弟曰惸古今正字從女作嬛)。

勠力(上音六賈逵注國語云勠謂併力文字典說云一心也從力從戮省聲下從彡)。

寠類(上劬縷反毛詩云終寠且貧也詩傅云寠者不及依禮也爾雅云寠貧也古今正字從宀婁聲也)。

麟角(上音隣瑞獸也王者有道則出現𪊽身牛尾馬蹄一角角端有肉字從鹿𪊽音君也)。

** 第三十五卷

鹹鹵(上音咸下音魯孔注尚書云潤下作鹹尒雅云鹹苦也北方之味也從鹵咸聲說文鹵亦鹹也苦也西方謂之
鹹地從古西字省點象鹽形也)。

磽确(上巧交反下苦角反前二十一卷中已釋)。

疚懷(上鳩又反爾雅疚病也左傳君子不為利回不為義疚古今正字從疒久聲疚音搦)。

窺覘(上犬規反考聲窺覻也覻音清預反周易窺其戶文字典說下視也說文從穴規聲下勅燄反杜注左傅云
覘伺也鄭注禮記覘闚視也說文從見占聲也)。

譏誚(上居依反何注公羊傳云譏䛼也鄭注禮記云呵責也廣雅諫也說文誹也從言幾聲下樵曜反考聲云誚
笑也聲類或作譙方言誚讓也蒼頡篇訶也說文嬈也從言焦聲律從肖亦通)。

孀居(上音霜考聲云孀居寡婦也楚人謂寡為孀居從女霜聲)。

** 第三十六卷

豎匙(上殊主反上聲說文云豎立也文字典說從臤從豆省聲也有從立作竪俗字也豆音竹樹反下是支反方言
匙匕也古今正字云飯乖也從匕是聲讀與時字同音)。

歡讌(下煙見反集訓云歡讌者賔客聚會歡飲酒也)。

澡漱(上遭考反下搜皺反前第六卷中已具釋)。

瓦甌(下惡侯反方言云盆之小者謂之甌今江南謂瓷椀瓦椀總名為甌古今正字從瓦從歐省聲也)。

或枯(下縶林反前第二十八卷中已具釋)。

劈破(匹壁反埤蒼云剖也廣雅劈裂也說文云以刀中破也從刀辟聲從力非也)。

蔫乾(上偃言反廣雅蔫黃也說文蔫菸也從草焉聲焉字從一從烏菸音於)。

鳥􂌯(下醉髓反考聲鳥口也古今正字鳥喙也說文從此束聲也束音㓨)。

唼盡(上昝荅反考聲云淺入口而味之也顧野王云𠒎鴈之類口食謂之唼古今正字從口妾聲也)。

熊羆(上音雄說文云熊似豕黑色山居冬蟄而䑛其足掌以存命不食二月方出從能從火省聲也下音悲韻英云
羆似熊而大黃白色郭注爾雅云似熊頭高脚長猛憨多力善走能拔樹木關西呼為猳羆字上從四)。

謗讟(音讀)。

** 第三十七卷

盎甕(上阿浪反下翁貢反前第三十卷中已釋)。

霹靂(上匹壁反下音歷顧野王云大雷震動也凡霹靂者破樹壞屋耴乖龍也並從雨形聲字)。

撚劫貝綫(上年典反撚劫貝綫者撚劫貝草花絮以為織縷綫也織為白㲲布也方言撚續也蒼頡篇縒
綫也經而緯之織成㲲布)。

㪅添(怗閻反考聲云添益也從水形聲字忝字從心天聲)。

整旆(上征郢反集訓云整理也正也古今正字整齊也從文從牙正聲也下俳妹反杜注左傳云旆者軍門前大旗
也說文云繼旐之旗也沛然而垂也從放從沛省聲也於音偃旐音兆)。

㒓額(上他割反下雅格反俗字也正從各作頟從頁從格省聲也其􄃯頟人名前第一十二卷中已釋)。

槊刃(雙捉反俗字也正體從矛作矟長矛也前第二十二卷中已釋)。

拳肘(倦員反張柳反已見前釋)。

箭簳(上煎線反方言箭𠂕也關西謂之箭關東謂之𠂕下哥懶反俗字也正體從可作笴尚書大傳云若射儀之笴
栝鄭注云笴箭篙也爾雅日東南之美者有會稽之竹箭焉)。

帚筳(周守反掃帚也前第七二十三並已釋筳音庭)。

** 第三十八卷

獷烈(上􃬭猛反考聲云獷如犬惡不可附近也下音列郭注爾雅嚴猛之貌也)。

􃫰􂦉(上可岡反聲類云穀皮也文字釋要米皮也字綂從禾􄃰聲也下音翼顧野王云麥􄃱也古今正字麥皮也從
麥弋聲字從來從久)。

** 第三十九卷

䆿言(上霓計反聲類云睡中妄語也說文從㝱省臬聲也臬音研結反)。

愀然(上酋酉反耴就字上聲考聲云愀憂也禮記日孔子愀然作色也家語云臨當刑君愀然不樂形聲字也)。

圊廁(上音青下初事反集訓云廁圂也棄穢之所也)。

所蜇(下展列反前第四卷中已具釋訖)。

㡿逐(上音尺前第十四卷中已釋)。

緝為(上七入反鄭箋毛詩云緝續也爾雅繼也說文績也從糸咠聲上咠音同)。

鼗鼓(上音桃說文云鼗小鼓也律文作𪔛書誤也)。

** 第四十卷

來襲(音習鄭注周禮云襲猶掩捕也司馬彪注莊子云入也轉注字也)。

弦㣅(慚感反弓弦􂫊也)。

堋垛(上音朋削牆土落聲也下徒果反即射垛也)。

靨處(上一琰反韻英云身上黑子或有朱靨赤如朱點貴相也)。

** 第四十一卷

如燒杌樹(杌音兀集訓云殺樹餘株杌夜望似人而不審生恐怖也)。

釘橛(上丁定反下權月反以橛釘於地也)。

打杙(上得冷反下音翼在牆日杙在地日橛)。

璺裂(上音問下音列前第七卷中已釋)。

喧聒(上毀袁反下官活反前第二十六卷中已釋)。

决擇(下音宅考聲云擇揀也古文作睪從拱會意字也)。

謦欬(上輕郢反下開愛反前第三十三卷已具釋)。

** 第四十二卷

乞匃(下音蓋前第四卷中已釋)。

摶若(叚欒反考聲摶握也杜注左傳云手摶也古今正字從手專聲也律文從耑作揣非也)。

枯燥(下桑到反說文燥乾也從火喿聲喿音同上)。

羂索(上决兖反或作罥案羂索者鬪戰之處或羂取人或羂取馬脚俗名為搭索捉生馬時搭取馬頭名羂索搭音
他荅反)。

黧變(上音离考聲云黧黑而且黃從黑從黎省聲也)。

品類(律墜反品袟種類也律文作彙誤用也非也彙古文蝟蟲字雖訓類非此用義乖也)。

草庵(暗含反廣雅庵小舍也鄭注禮記云廬也古今正字從广奄聲也)。

小鱓(下音善郭注山海經云鱓魚似蛇長而嶽班說文鱓魚皮可以為鼓從魚單聲)。

網鞔(莫安反案䋄鞔義不在書史即釋教論中說如來十指間有肉䋄猶如鵝足相連)。

㧖尊者(上音厄正體字也從手戹聲㧖者揑其項也戹音同上)。

自爴(歸碧反此字相傳時用字書本無自爴者以自爪甲㧓破身體也)。

** 第四十三卷

喘息(上川耎反廣雅喘息也說文疾息從口耑聲)。

角力(上江岳反角力者二人說其力角其強弱也如牛鹿二角競長之義也律文從手作捔非也無此字只合多用
角字義如前所言說文狩角也象形角如刀故從刀從魚省聲)。

駢闐(上便綿反下殿蓮反集訓音駢闐謂益滿也盛也說文駢車駕二馬從馬并聲亦會意字也)。

針筩(下音同案針筩者或用竹或從木而作以盛針唯不許骨牙角作者非也)。

** 第四十四卷

𢤳閙(上音會說文憒亂也下拏効反俗字也正體從市從人作𠆴集訓云人處市則諠曰𠆴會意字也)。

畟方(上楚力反所謂方停四靣齊等說文治稼畟畟從田從人從夕久音雖)。

孤呫薄迦(咕音𠯭葉反梵語也細妙好白㲲布名也)。

** 第四十五卷

𡝩妍(上夭嬌反考聲云妖者婦人巧作姿態也毛詩云桃之𡝩𡝩女子壯貌馬融曰𡝩𡝩和舒之貌也說文巧態美
貌也下霓堅反廣雅好也美也說文慧也安也並從女形聲字也幵音牽)。

翦剋(上煎演反考聲云翦截也杜注左傳云翦削也盡也鄭注禮記云割截也說文從羽前聲或從刀作剪)。

𧧸寶(彼列反俗傳用字也正作別)。

􄃲秔餅(上正體香字也說文從􄃳從甘律文從禾從曰俗字也秔音耿衡反正體字也即香稻不黏者餅煩
萬反或上聲作飯說文粒食也兩體並通從食反聲)。

轅軶(上音袁車轅也下音厄車􄃴也壓牛領木也)。

** 第四十六卷

條榦(上音調下干嬾反前第一卷中已釋)。

悛改(上音詮前第七卷中已具釋訖)。

無明􂐙(腔角反前第二十二卷已具釋腔字口江反)。

肉臠(律轉反上聲字說文切肉也形聲字)。

䌄亦同棄(庚杏反上聲字杜注左傳云綆沒水繩也古今正字級井索也從糸更聲)。

自刎(下勿粉反何休注公羊傳云自刎以刀自割頸落也形聲字也)。

爽塏(上霜兩反孔注尚書云爽明也下開改反考聲云爽塏高顯貌也從土從凱省聲)。

** 第四十七卷

貧寠(劬禹反韻英云貧陋也考聲云貧旡財以備禮也說文云旡禮居也從宀婁聲)。

羈絆(紀冝反下音半前第一卷序中已釋)。

牛蹄搶地(鵲羊反西國地名也不取字義)。

羹􂓴(上耿衡反下訶各反前第二十七卷中已釋)。

鍛師(上端亂反孔注尚書云鍜捶打金鐵也說文小治也掫鍜打鐵匠也掫音丁頰反)。

伉儷(上康浪反下音麗杜注左傳云匹敵也賈注國語云偶也埤蒼云伴也形聲字也)。

老叜(涑厚反考聲云叜者老稱也方言云東齊魯衛之間凡尊考謂之叜廣雅父也說文老人也從災又聲也)。

祈禱(上音其考聲云求也告也下刀老反論語禱請也廣雅謝也說文告事求福曰禱從示從壽省聲也)。

涼燠(上兩張反韻英云薄寒也考聲微寒也古今正字從水京聲從氷者非也下音奧又音憂六反爾雅燠熱也說
文熱氣在中也從火奧聲)。

褓持(上音保律文作袝非也褓襁也前第十三卷中已釋)。

曰旴(干旱反杜注左傳云曰晏也古今正字曰晚也從日干聲)。

鼓棹(宅効反即今之搖擼進船也從木卓聲也)。

執拖(唐賀反船尾也船師執之以正船也)。

鯨鱗(上競迎反說文云海中大魚也從魚京聲下音鱗說文云龍魚鱗甲也形聲字)。

彷徉(上音傍下音羊楚辭云聊彷徉以逍遙也集訓云彷徉猶徘徊也屏營也形聲字也)。

縶維(上知立反杜注左傳縶猶執也劉兆注公羊傳云縶絆也古今正字拘縶也從糸執聲也)。

** 第四十八卷

騣尾(上音宗古今正字馬項上長􄃵也亦馬金冠也從馬㚇聲也)。

𦫀驤(上特能反顧野王云𦫀跳躍也廣雅奔也楚辭云馳也下音箱平聲說文馬奔走也並形聲字)。

舟檝(下尖葉反考聲云駕船具棹類也即今之篙棹等是也從木戢聲戢音簪立反)。

羣禲(下力滯反蒼頡篇云禲亡國之神也杜注左傳云灾鬼也顧野王云鬼有所歸則不為礪言羣禲者
有多種天子七祀日泰禲諸侯五祀曰公禲大夫三祀日族禲鄭玄曰禲小神也居人間司察小過作譴告者禲主殺
伐之或作􄃶􄃷皆古字也從示厲聲也)。

陞舶(上音升蒼頡篇云陞上也廣雅進也古今正字從阜從土升聲也下音白大船也)。

樺皮(上華化反或作樗山巾木名也有赤白二種赤者𠢧皮堪書經為梵夾作燭者之類也)。

一􃸌(􃤎更反韻詮或從人作倀考聲云展張形像也律文作槙非也從木敞聲)。

** 第四十九卷

梐木(毗禮反顧野王云梐牀挺木也從木從陛省聲也)。

撤去(恥列反杜注左傳云撤亦去也鄭玄之除也廣雅減也古今正字剝也從手徹聲)。

蒲􃹴(音臺蒲生水中臺花也花如柳絮也)。

該別人(改孩反韻英云該包也賈注國語云從言亥聲有作垓非也)。

** 第五十卷

𥿳􄃸(下霑躡反俗字也正體從聶作襵音之葉反或從衣從耴作襵亦通)。

反􄃹(伊葉反王注楚辭云􄃺令相著也經文以指按也從手厭聲厭音同上)。

拊肩(上音撫前第十一卷中已釋下音堅說文􂎡也從月象形也律文從戶作肩俗字也亦通)。

庂足(上音側俗字也正體從厂作仄考聲云仄傾也廣雅漏也說文傾側不正也從人在厂下)。

􄃻放(上索界反俗字也古人借殺為𢶞前第二十二卷中已具訓釋)。

饕餮(上音滔下音鐵貧財曰饕貪食曰餮前已釋訖)。

􂫗㗱(上音博下精入反考聲云􂪮㗱欠羡食也聲類云􂫗脣彈舌令作聲美想也並從口形聲字也)。

手把(白麻反正從手作把為濫把字律文從爪俗字也集訓云把搔也亦形聲字也)。

舐掠(上音氏下音略以舌䑛脣口也)。

齧半(上研結反淺咬也)。

蘿􄃼(上音羅下音匐方言紫花根菜也並從草形聲字也)。

鉢𢍶(下厥願反廣雅𢍶抒也抒音張呂反以鉢舀取也舀音遙小反)。

逋慢(上布孤反下蠻辨反)。

犛牛(音茅山海經云西南夷中有長毛牛也身上四處有長毛雙膝上臆前及尾或白或黑)。

** 根本說一切有部苾蒭尼律卷第一

冷煗(上勒打反寒也說文從氷下弩短反或作㬉古今正字煗溫也從火耎聲耎音耳兖反)。

淨缾(並冥反或作瓶韻英云盛淨水洗手澡漱器也)。

支派(下拍賣反廣雅派者水分流別也說文水分也從反永字也)。

祖禰(泥禮反或作禰鄭注周禮云父祖廟也古今正字從不爾聲示音祇)。

迫窄(上音百下音責埤蒼云窄迫陿小也說文從穴形聲字也)。

** 苾蒭尼律第二卷

扇侘(下𡍩加反梵語也此曰黃門內侍也)。

躭欲(上荅南反考聲云躭嗜也或從耳作耽)。

觝觸(上丁禮反考聲觝亦觸也或從牛作牴會意字下衝燭反廣雅觸揬也說文牴也從角蜀聲)。

棖觸(上宅耕反或以手或以物相觸也或作敞音同上)。

旭旦(上凶獄反毛詩傳云日始出大昕之時也說文亦云日旦出炅也)。

稗米(上牌賣反杜注左傳云草之似穀者說文禾之別種文字共說云稊屬也從禾𤰞聲)。

** 苾芻尼律第三卷

輟已(轉劣反見前有部律第二十二卷中已具釋此不重釋)。

牆柵(上匠羊反顧野王云牆垣也杜注左傳云人之有牆以蔽醜惡也說文垣蔽也從爿從嗇爿音同上下音策考
聲云竪木為牆曰柵從木形聲字也)。

篅窖(上述緣反字書云以竹葦編如瓮形貯穀麥曰篅下絞校反韻英云穿地為匱盛米麥曰窖說文篅字從竹耑
聲窖字從穴告聲告音谷)。

鉤斲(上苟侯反下竹角反前有部第三卷中已說)。

衣幞(下逢目反說文從巾菐聲菐音卜)。

衣桁(何浪反韻英云衣竿也亦衣架也)。

杙牀(上蠅即反韻詮杙橛也從木戈聲下狀莊反廣雅云人之棲託謂之牀毛詩載寢之牀也說文身􄃽安從木形
聲字爿聲爿音牆)。

衣櫃(逵位反說文匱匣也形聲字)。

鞍韀(上音安下剪前反見前有部第五卷中已解)。

腹肋(上音福下稜得反說文腹肚也肋脅也肚兩傍也並從肉)。

脊骽(上精懌反顧野王云脊背膂說文從肉象脅肋之形下退猥反上聲字考聲云骽䯗也玉篇骽髖也髖音寬髖
胯骨也䯗音鞞米反妥音唾果反)。

於橜(拳月反韻英云橛杙也前已解)。

田胿(下慧圭反劉熙釋名云俗以二十五畮為小畦五十畮為大畦說文亦同從田圭聲楚辝云畦猶區別也)。

蛭鱓(上音質下音善蛭水中蟲也鱓魚也似蛇形而黑)。

蠐螬(上音齊下音曹糞中蟲也或化為蟬能飛能鳴數般名也)。

** 苾芻尼律第四卷

大柘林(征夜反有剌木名也從木)。

自縊(伊計反或作㱲自刑死也從糸)。

草矛矟(上莫侯反下霜捉反前有部律第七卷中已說)。

輪􂧊(下蒼亂反第七卷中已具釋)。

作穽(下情性反字書正從阜作阱律從穴)。

羈絆(上音機下音半說文羈馬絡也絆馬絆也形聲字也以繩絆足也)。

蹋發(談合反)。

腨足(上船耎反說文云足陫膓也從肉耑聲耑音端)。

** 苾芻尼律第五卷

捲打(上倦員反毛詩傳云捲用力無捲無勇也說文云氣勢也從手卷聲)。

㧖頭(上音戹)。

** 苾芻尼律第六卷

椎葦(上墜追反字從木說文擊也從手者非也)。

指蹴也(下促育反考聲云以足蹴蹋也公羊傳云以足逆蹋曰蹴說文從足就聲也)。

磣害(上初錦反或從土作參下正體害字也)。

** 苾芻尼律第七卷

枳吒(上雞以反下摘加反梵語西國山名也)。

摘果(上知革反手採日摘下音果木子也)。

反擲(程􄃾反從手)。

相黐(耻离反以膠取鳥也)。

訶叱(下嗔室反喝也)。

𦝫縧(下音滔以絲織為繩也從糸形聲字)。

暴曬(上袍􂏖反說文會意字也從日從拱從米下沙界反日中曝米也從日麗聲也亦形聲字也)。

籬壍(上音離下妾燄反以土為壟種樹於上曰壍從土漸聲)。

肘梯(上知柳反下體𠔃反)。

剉草(上蒼過反切草也)。

舂擣(上束龍反爾雅擣穀為米曰舂韻英舂擣也舂從臼擣從手)。

干犯(說文干從倒入從一作􄃿)。

縛栰(下音伐俗字也正從木從發作橃)。

牽拽(上遣賢反玉篇牽引也廣雅挽也說文引前也從牛從冖冖音癸營反象牛縛也玄聲也下延結反廣雅拽極
挽也從手曳聲從戈)。

** 苾芻尼律卷第八

贈送(層鄧反考聲云以物遺人也從貝)。

撩亂(上音寮下欒段反)。

鉤紐(上苟侯反律文從巾作恂亦通賈注國語云鉤帶鉤也說文鉤曲也下女九反說文云紐糸也納結也袈裟鉤
紉也)。

僧脚敧(綺羈反或作𢼨梵語也唐云掩腋衣即古譯錯用為覆體者是恐汗污三衣先掩其腋)。

麁拼(百音反考聲􃸯彈也墨斗繩振絣墨也)。

拳搉(上倦員反拳手五指為拳下坑岳反以拳擊也從手寉聲也)。

** 苾芻尼律卷第九

煨燼(上猥灰反下徐胤反說文正體作燼火之餘木也從火聿省聲也)。

傴𢩌(上紆禹反考聲云曲𦝫也玉篇身曲恭也說文從人區聲下音堅從肉)。

貿易(上矛候反考聲云易財物也玉篇交易也說文從丣古文卯字也)。

縷𦆠(上力主反下逵位反前有部律第二十卷中已解)。

家貲(下音資蒼頡篇貲財也玉篇財產也從貝此聲也)。

** 苾芻尼律卷第十

麁鞭(下褊綿反顧野王云以杖木鞭攴罪人也周禮馬策也從革便聲)。

怕怖(上滂罵反下普布反廣雅怕怖惶懼也恐也心戰也二字並從心)。

擯㡿(上賓胤反下音尺前律第十九已解)。

襵為(上占攝反前律第二十二已具釋)。

摋拍(上生界反前有部律第二十二已具釋)。

券契(上屈願刃乘驛行公券也誓言書於鐵上為信也下輕藝反買賣之文契也信文也)。

金鋌(下音定前有部律第二十二卷中已具釋)。

栗姑毘(上鄰一反次昌葉反梵語也王之近親也)。

隤瓌(上唐雷反前大律第十二卷中已釋下懷怪反說文壞敗也說文從土褱聲也)。

賤糴(下庭歷反買米也)。

貴糶(下夭弔反考聲賣去米亦會意字也粟也說文出殺也從翟聲翟音狄)。

安龕(下坎含反考聲云鑿山壁為坎安佛像也廣雅龕盛也說文從龍從含省聲也)。

密緻(下馳利反前律第二十二卷中已釋此不重說)。

或挽(下萬坂反聲類引也從手免聲)。

** 苾芻尼律卷第十一

擘口(上迸陌反考聲云手裂也廣雅手分也說文撝擘也從手辟聲也)。

噉他(上談濫反或作啖廣雅啖食也說文從口形聲字)。

** 苾芻尼律卷第十二

眇目(上妙標反少一目也)。

𤼣躄(上力緣反考聲足病也足筋不展也下笄覓反足𤼣之異名也字書足跛也亦足病也)。

背傴(下紆禹反集訓云背曲也韻英云𦝫曲也從人區聲)。

侏儒(上音朱下乳朱反前有部律第二十五卷中已具說)。

枴行(上乖買反韻詮云杷頭杖也患脚人扶身杖古文作芋象形字也)。

哆脣(上多駄反考聲張口也不歛脣醜惡貌也)。

齵齒(偶侯反玉篇云齶齒謂齒生不齊平也蒼頡篇云重生齒前却不端直也說文齒不正也從齒從偶省聲也偶
音五苟反)。

販樵(蕃萬反鄭注周禮云販者朝買夕賣者也說文賤買貴賣也從貝反聲下齊遙反杜注左傳云採薪也說文採
柴薪也從木焦聲形聲字也)。

樵擔(上䕴音與上同下躭濫反考聲云以木荷物也說文訓同前從手詹聲也詹音占)。

青稊(弟奚反考聲云草名也或作第古字也)。

廠庘(上昌掌反考聲云屋無四壁也下黯甲反字書云庘􄄀屋下貌也􄄀音爭甲反)。

鐮斫(上斂占反下章若反前律第二十五卷中已具釋)。

推延(上土雷反古今正字以手約物也)。

詭設(上歸葦反考聲詐也欺也廣雅隨惡也說文從言危聲)。

新秔(下綆衡反前律已釋)。

紖促(上陳忍反周禮牛則挽紖也馬則執韁是也說文牛糸也從革畺聲下取欲反鄭注禮記促近也速也說文迫
也從人足聲)。

峻坂(上笋俊反山高也古文作峻險也下音反考聲坡也峻坡日坂)。

斑駁(上八蠻反下邦邈反漢書云黑白相雜謂之斑駁斑文彩相間五色謂之斑考聲斑文玉也從文)。

排􂧊(上敗埋反下七亂反前有部大律第二十六卷中已釋)。

相扠(丑皆反韻詮云以拳擊人也)。

相撲(下龐學反高舉投地也令顛仆也文字典說二人競力也從手菐聲也)。

緝麻(上侵入反字書云細分麻縷相續為布形聲字亦會意字也)。

紵衣(除􂖗反考聲云布名也以苧麻為之形聲字)。

氍毹(上渠俱反下數于反蕃人語也即今之毛布有文為地衣是)。

衫襖(上沙咸反上單衣也下阿槀反複衣也有綿夾大小之異也)。

斧钁(下誑籰反籰音王約反钁者斸也鐵刃也)。

鞍韀(上音安下節延反鞍下氈替也)。

甌器(阿鉤反瓦捥也或小瓫也從瓦歐省聲也)。

盲瞎(下亨戞反旡目睛也不見也亨音赫耕反戞音聞八反)。

噎噦(上煙結反食不下喉也下威月反韻詮云嘔吐也氣逆胷中病也)。

嚻聲(香妖反考聲多人眾各語也說文氣出頭也)。

捷語(潛葉反考聲云疾語也急也從手疌聲也疌音同上)。

松𠏉(干岸反考聲云強也本也端直也亦作𠏉質也)。

瘡疣(上叉霜反韻英云疾也肉中傷也病也下音尤風結賸肉也亦病也)。

** 苾芻尼律卷第十三

澆草(上皎堯反考聲云澆沃也說文從水堯聲也)。

芸荾(上音雲下音雖前二十七卷中具釋)。

橘柚(上均聿反下音由就反江南楚地之果也並從木)。

𧌓螽(上音負下音終草蟲也)。

蚊蝶(上兼協反下恬叶反前律第二十七卷中已具釋虫名也)。

和揉(音柔捼也手相搓也)。

羹𦞦(上音耕下呵各反孔注尚書云以醎醋以和曰羹𦞦者旡汁而煼曰𦞦從肉形聲字也)。

皴皮(上七詢反肉上皮起如樹皮日皴)。

地菌(裠隕反地蕈也地耳也)。

白醭(下普木反於溼物上生白毛也亦白衣也)。

棚上(白盲反􄄁上鋪板為地曰棚亦樓也)。

門梐(鼙米反鼙音瓶迷反門兩邊豎木也)。

摸墼(上音莫下音擊)。

** 苾芻尼律卷第十四

劈破(上匹覓反前律第三十六卷中已具釋訖)。

盎瓮(上阿浪反前第三十七卷中已具釋訖)。

相黏(下躡廉反蒼頡篇云黏合也說文黏相著也從黍占聲)。

撲之(龐邈反手擎高舉已投於地)。

鯨魚(上奇京反前律第三十七卷中已具訓解)。

槊刃(上霜捉反前有部律第三十七卷中已具釋)。

鵬翼(上蒲崩反考聲云鵬大鳥也莊子云北溟有魚名鯤化為鵬鵬之背數千里從鳥朋聲下蠅職反鳥翅也形聲
字)。

打搭(音荅)。

胯膝(上誇華反華字去聲俗字也正體從骨作骻下新七反亦俗字也正體從棗從𠃜作䣛久不行用故不書)。

棗核(上音早下行格反正體字從二朿朿音剌核者棗中實種也從木)。

箭笴(上音薦下干罕反箭莖也亦作簳)。

帚筳(上周酉反掃地具也下音庭)。

奔竄(蒼亂反玉篇竄逃也說文匿也從穴從巤)。

** 苾芻尼律卷第十五

圊廁(上請精反下差胾反胾音淄使反前律第三十九卷中已具釋)。

錢賄(下音晦貨反)。

其靨(伊琰反身上黑子也前第四卷中已釋)。

水蛙(烏媧反前律第四卷中已釋竟)。

杌樹(上音兀殺樹餘櫱也株杌也前已釋)。

** 苾芻尼律卷第十六

釘橛　璺裂　朾杙(已上前律第四十一卷中並已具釋訖)。

謦欬(上溪頂反下開愛前律第四十二卷中已具釋訖)。

耳筩(下音同前四十三卷中已具釋耳飾也)。

小鱓(音善前律四十二卷已釋)。

網鞔(上音㘝下滿安反前四十二卷中已釋)。

自爴(歸碧反抓)。

梐木(上音陛牀梐也牀脚上前後長木也)。

應撤(耻列反春秋去也儀禮除也古今正字云從扌音手)。

** 苾芻尼律卷第十七

褒寵(上保毛反顧野王云褒猶揚美下勅隴反考聲寵貴愛也饒也玉篇恩澤也形聲字也)。

􄄂籬(上音策下音離前律第二卷中已具訓釋訖)。

篅內(上音船􃻝也常緣反)。

** 苾芻尼律卷第十八

窄陿(上爭索反考聲云窄亦陿小也古今正字從穴乍聲也下咸甲反禮記廣則容姦陿則思欲玉篇云迫隘不廣
大也說文從阜匧聲音同上)。

蹲跪(上音存下逵委反說文從足危聲也)。

所擒(其吟反字書捉也從手禽聲)。

墾掘(上康佷反耕也司也從土貇聲下􄄃物反斸也穿也從手屈聲也)。

窺䆫(上犬規反考聲云窺覻也覰音蛆預反竊見也下齪雙反俗字說文正體象形囱牕也形聲字)。

絞尼項(上交巧反考聲云縛也紉也縊也古今正字從糸交聲也)。

牽拽(上企堅反下延結反從手)。

** 苾芻尼律卷第十九

鸜鵒(上具愚反下用足反或從句作鴝亦正體字也考聲鳥名也似反舌於頭上有毛角翼班白別也)。

車輾(尼展反俗字也正體作𨋁車轢過車跡也)。

骽腨(上退猥反前律第三卷中已具釋下船耎反前律第四卷中已具釋)。

虀菜(上濟齊反下猜代反從韭從齊)。

** 苾芻尼律卷第二十

刷批(上栓刮反栓音數員反刮苦關八反下音婢即密㧧也除蝨具也即批㧧也)。

灒灑(上音贊下沙賈韻英云濺水也說文汛也從水形聲字汛音信)。

䋄􄄄(下霑躡反前大律五十卷中已釋)。

反􂫁(伊葉反前律第五十卷中已釋從手􄄅聲或作􄄆亦通)。

偏抄(上音篇下叉交反)。

跳行(亭遙反雙足跳行也)。

庂足(上音側古字也)。

摋放(上生界反用力也從手)。

小摶(音團從手)。

土塊(苦晦反土堛也說文從土從鬼聲)。

􂫗㗱(上音博下精習反微􂟆也)。

爬散(上白麻反以手指爬散也搔也)。

舐掠(上音是下良約反以舌取物也)。

鉢𢍶(下厥願反前律第五十卷中已釋從廾𢍶聲)。

箸屐(京逆反木履也)。

履屨(下俱遇反革履也)。
一切經音義卷第六十一



一切經音義卷第六十二

翻經沙門慧琳撰

* 音根本說一切有部毘奈耶雜事律四十卷

** 根本毘奈耶雜事律第一卷

甎揩(上拙緣反埤蒼云㼾甊也字書云瓴甓也從瓦專聲㼾音鹿瓴音零甓音瓶曆反下客皆反說文云措摩也拭
也從手皆聲)。

帬應(上郡雲反方言以直矜繞􄄇謂之帬郭璞注云俗又呼為接下江東通言裳也說文帬亦下裳也從巾君聲案
裳字裙字說文正體從巾作常帬今天下時用並從衣作裳裙摠通矜音居音反即衣矜也郭璞云婦人初嫁所著上衣
也)。

栗姑毘園(上隣銍反次襜懾反梵語也古云梨車子即剎帝梨王公子弟也彼有果園也)。

皴裂(上七旬反埤蒼云皴皵也文字典說從皮夋聲夋音同皵音鏘藥反)。

剏制(上瘡壯反考聲云剏始也說文云造法剏業也從井刃聲或作創音楚㽵反)。

齅我(上休故反說文云以鼻就臭曰齅從鼻臭聲)。

譏嫌(上居依反何休注公羊云譏譴也鄭注禮記云呵責也說文譏誹也從言幾聲下叶間反說文云嫌不平於心
也一云疑也從女兼聲也)。

癭鬼(上纓頂反說文云癭頸瘤也從疒嬰聲瘤音抑由反)。

隙中(上卿逆反顧野王云隙猶穿穴也廣雅云裂也說文云隙壁孔也從阝𡭽聲𡭽音同上從二小夾一白也)。

髑髏(上音獨下漏侯反埤蒼云頭骨也說文云頂骨也形聲字)。

􃽲黃(上訓雲反王逸注楚辭云􃽲黃黃昬時也文字典說從日𡼡聲)。

除刮(下關滑反鄭注禮記云刮摩也考聲云橫刃剠之曰刮說文云刮揞把也從刀舌聲)。

核𩋸(上衡革反顧野王云果實中核也說文從木亥聲下頟更反考聲云鞭堅也文字典說鞭竪牢也從革更聲或
從石作硬俗字也)。

􃼗之(上牆藥反正嚼字也淮南子云􃼗之而無味不能入喉也顧野王云噍也廣雅云茹也說文從口􃼗聲經本作
嚼俗字噍音撨曜反)。

** 第二卷

有娠(失真反杜注左傳云娠懷胎也說文云娠妊身動也從女辰聲古文作㑗字妊音如甚反)。

𩚳食(上煩晚反說文云𩚳食也從食弁聲俗從反作飯也)。

蹂婦(柔守反蒼頡篇云蹂踐也文字典說從足柔聲說文作𠘯云獸足蹂地象形字也從𠘯𠘯亦聲也爾雅云其跡
𠘯隸文作蹂)。

捼腹(上內𢌞反說文云捼摧也一云兩手相切摩也從手委聲)。

足跟(下艮痕反釋名云足後曰跟說文跟足踵也從足從艮聲)。

從臍(濟西反說文云肶臍也從肉齊聲也)。

促整(上耴欲反下征領反整正也別也濟也說文云從束從攴正聲攴音普卜反)。

城闉(一真反毛詩傳曰闉曲城也說文曲城重門也從門垔聲垔音同上)。

焚燎(寮鳥反又去聲力召反鄭箋毛詩云火田為燎考聲輕燒也說文燎放火也從火寮聲寮音力召反)。

𡍩裂(上耻革反廣雅云𡍩分也考聲地裂也說文從土㡿聲㡿音尺下音列)。

瘡疱(下炮貌反考聲云疱靣上細瘡也說文作􃮘靣生气也從皮包聲)。

擯㡿(上賓刃反司馬彪注莊子云擯棄也文字典說從手賓聲下音尺劉兆注穀梁傳云㡿指也顧野王云㡿遠也
漢書音義云㡿不用也廣雅㡿推也說文從广屰聲广音儼屰音逆)。

畔睇(上盤慢反下提戾反梵語也唐言作禮)。

商人(上賞章反鄭注考工記云𧶜販賣之客也說文𧶜行賈也從貝從商省聲)。

梯隥(上體稽反賈逵注國語云梯階也古今正字云木階也從木弟聲下登鄧反說文從阝登聲律本從足作蹬非
也)。

繖柄(上桑懶反顧野王云繖即蓋也以帛為之可以障雨及日也從糸散聲律本作傘俗字也下兵命反說文云柄
柯也從木丙聲也)。

曬在(上索懈反方言云曬瀑也說文云從日麗聲也)。

** 第三卷

炊爨(上音吹下倉亂反鄭注周禮云爨竈也杜注左傳云炊也前文已解訖)。

氤氳(上音因下薀云反俗用字也博雅正體從火作烟從糸作縕天地之氣也周易云天地氤氳萬物化醇考聲云
雲氣也)。

瓦礫(下零的反考聲云砂也說文云小石也從石樂聲)。

衣􄄈(讁庚反考聲云􃹩展也從木敞聲律本作揁非也)。

鍛師(上端亂反孔注尚書云鍛鍊也蒼頡篇云鍛椎也說文云小治也從金叚聲)。

其靶(巴罵反字書云靶柄也說文從革巴聲律本從弓作弝亦通或從木作杷)。

雞翎(上擊奚反下歷丁反考聲云鳥羽也)。

竹籤(妾閻反說文云銳也貫也從竹籤聲籤音息閻反)。

鑽孔(上纂九反顧野王云鑽謂之鐫鑿也說文云鑽所以穿也從金贊聲鐫音卒緣反)。

綫繚(上先薦反下寮鳥反顧野王云繚猶繞也說文云繚纏也從糸尞聲糸音覓)。

梳刷(上音踈下疎刮反廣雅云刷利也說文刮也從刀㕞省㕞音同上)。

栗姑毘(中襜涉反義已釋第一卷)。

內迮(爭革反說文迫也從辵乍聲亦作窄)。

置扂(恬琰反考聲云今之門扂也文字典說云扂㧀也門小關也從戶占聲㧀音析急反)。

鐶鈕(上音還說文從玉作環義同下尼九反說文云鈕印鼻也從金丑聲)。

𤬪水(上徒賭反廣雅云𤬪瓶也文字典說云𤬪大瓶也從瓦土聲也)。

安垛(多果反高土也文字典說小壘也說文堂塾也從土朵聲律本作朵書誤也朵音都果反)。

鐵杴(險嚴反火杴也)。

杙上(蠅即反韻英杙橛也爾雅云樴謂之杙案律本云挂為牙杙上即橜也從木戈聲也)。

作竇(頭侯反鄭注禮記云竇穴也字書云水突也說文竇空也從穴賣聲)。

** 第四卷

蹲踞(上在昆反說文云蹲踞也從足尊聲踞音據)。

咼衺(上快華反說文云咼口戾也從口􄄉聲冎音瓜瓦反下謝嗟反字書云衺不正也說文云衺囊也從衣牙聲囊
音乃當反)。

瑩體(縈暎反毛詩傳云瑩美石也謂摩拭珠玉從發光明也說文玉色也從玉熒省聲亦從金作鎣)。

􃰍偉(上古𢌞反司馬彪注莊子云瑰美也方言云盛也說文作𠐤云偉也從人褢聲褢音懷律本作瓌亦通下韋鬼
反說文云偉奇也從人韋聲也)。

妍雅(上齧賢反廣雅云妍好也考聲慧也說文妍忮也安也從女开聲开音牽忮音至下牙賈反毛詩傳云雅正也
韋昭注漢書云雅素也集訓云閑麗也說文從隹牙聲也)。

婆羅痆斯(痆音儜軋反梵語也古云波羅奈國也軋音間轄反)。

所搏(下牓莫反杜注左傳云搏取也聲類云捕也廣雅云擊也說文云搏索持也從手尃聲)。

作襻(攀慢反考聲云衣襻也古今正字從衣攀聲)。

挂髆(上瓜賣反廣雅云挂懸也說文從手圭聲下音搏周禮云髆有也鄭注儀禮云肱骨也說文肩甲也從骨專聲
律本從肉作膊非也)。

** 第五卷

毛㲜(他敢反考聲云㲜織毛為之本旡此字㲜出西戎也)。

襯臥(上楚靳反考聲云襯藉也親身衣也)。

鑒察(上監懺反毛詩傳云鑒所以察形杜注左傳云炤也察也說文從金監聲亦作鑑)。

㗨羅葉(上伊奚反梵語也龍名也)。

有複(風伏反蒼頡篇云複厚也說文復重衣也從衣复聲复音伏)。

不捩(憐涅反考聲云捩絞也亦作綟云紐也律本從手作捩亦通)。

擡舉(上代來反廣雅云擡動也文字典說從手臺聲也)。

糕餅(上音高考聲云餻䒱米屑為之字統云糕餌也韻詮云合䒱日餌餌餅屬也古今正字從食羔聲下并郢反釋
名云有餬餅􄄊餅等各隨形而名之也說文從食并聲)。

顦顇(上誚遙反下情季反字書云瘦惡也蒼頡篇憂傷也亦從心作憔悴或作癄瘁並同)。

羸瘠(上累危反杜注左傳云羸弱也賈逵注國語云病也許叔重注淮南子云劣也說文云瘦也從芋􄄋聲􄄋音同
上下情亦反考聲云瘠瘦也文字典說從疒脊聲亦作膌)。

貯􂐠(上猪􂖗反杜注左傳云貯蓄也顧野王云盛也說文云積也從貝宁聲下昌沼反廣雅云𪍑食也埤蒼云𩱈麥
也文字典說云屑乾麥也從麥酋聲律本作􂌞俗字𩱈音初狡反)。

** 第六卷

紫礦(上正紫字下瓜猛反音義第三十一卷中已具釋)。

恙蛘(羊想反禮記云蛘不敢搔是也說文云搔蛘也從虫羊聲)。

把搔(上白麻反考聲云把即搔也說文從手巴聲下掃刀反說文云括也從手蚤聲也蚤音早)。

犛牛(上卯包反山海經云潘侯之山有狩狀如牛而四節生毛名曰犛牛考聲云牛名也說文云西南夷長髭牛
也從牛􄄌聲也髭音毛)。

袪蚊(上去魚反考聲云袪却也除也下音文)。

撚芋毛(上年典反方言云撚續也顧野王云謂相接續也說文云撚執也從手然聲也)。

相𢷏(龐邈反考聲云撲投於地也字書云相𢷏手搏也說文作撲從手菐聲菐音卜搏音搏)。

腳跌(上脚字也下田結反許叔重注淮南子云跌作也郭注云偃地也說文云跌越也從足失聲也)。

澡罐(上音早下官喚文字集略云汲水器也從􃇩雚聲雚音同上)。

鉸刀(上交巧反韻英云鉸刀也即今剪刀也)。

談覈(下形益反考聲云覈窮也實也說文考實事也從西敫聲也或從雨作𩅢西音呼下反敫音經亦反)。

** 第七卷

羞赧(上秀由反孔注尚書云羞辱也左傳無作巨羞杜注云羞耻也說文羞進獻也從羊羊所進也從丑丑亦聲也
下儜簡反方言云赧愧也考聲云羞慙靣赤也說文靣慙赤也從赤㞋聲律本從皮作𧹞俗字也㞋音尼展反)。

扣門(上音口論語云以杖扣其脛孔注云扣擊也說文從手從口口亦聲也)。

絛亦(上討刀反鄭注周禮云其樊纓以絛絲飾之字書云編絲為繩也古今正字云編諸屬也從糸從攸省聲也)。

句紐(上苟侯反考聲云句留也牽也曲也說文從勹從口亦從金作鉤律文作怐非也下尼九反考聲云紐結而可
解也說文云糸也從系丑聲)。

蘡薁(上益盈反下憂六反考聲云似葡萄而小子黑也說文云蘡也從艸奧聲)。

𤌢水(上奴管反說文云煗溫也從火耎聲耎音而兖反)。

屆節(上皆薤反孔注尚書云屆至也文字典說從尸從由謂從所由而至會意字也)。

逃􄄍(上唐勞反鄭注禮記云逃去也王逸注楚辭云竄也廣雅避也字書云𡗱也說文亾也從辵兆聲辵音丑略反
律本作逃非也下伯孟反考聲云􄄎散𡗱也亦作𧻓文字典說從𡗱屏聲律文從辵作迸俗字也)。

𠛠心(上椀丸反正體字也考聲云𠛠曲刻也埤蒼云𠛠􃚅也字統云𠛠斗􃚅也古今正字從刀夗聲俗作剜亦通􃚅
音扶玄反)。

** 第八卷

有紊(下音問孔注尚書云紊亂也說文從糸文聲也)。

謦欬(上輕郢反蒼頡篇云謦聲也說文欬也從言殸聲殸音磬下開愛反顧野王云欬嗽也說文云逆氣也從欠亥
聲嗽音桑后反)。

嚏噴(上音帝蒼頡篇噴鼻也說文云嚏悟解氣也從口疐聲疐音同上下歕悶反戰國筞云驥俛而噴仰而鳴也說
文云噴吒也從口賁聲歕音普門反)。

顧眄(上孤護反鄭箋毛詩云𢌞首日顧廣雅云顧眷也說文顧還視也從頁雇聲頁音賢結反下眠遍反考聲云眄
衺視也說文云目偏合也從目丐聲丐音同上衺音邪)。

蘿􄃼(上音羅下鵬北反考聲云蘿菔菜名也說文蘆菔也似蕪菁也並從廾羅服皆聲也)。

斷敵(上端管反俗字也孔注尚書云斷絕說文云截也從斤㡭聲㡭音絕律本作拒非也下亭的反杜注左傳云敵
猶對也當也方言云同力者謂之敵也說文云敵仇也從攴啇聲)。

打撲(下普木反顧野王云撲猶打捶之也廣雅云擊也說文從手菐聲菐音卜)。

來襲(尋立反杜注左傳云掩其不備也周禮云襲謂掩捕之也說文從衣龍聲也)。

腋挾(上盈赤反埤蒼云腋胳也肘後也古今正字從肉夜聲胳音各下嫌頰反何休注公羊云挾懷也爾雅云挾藏
也說文從手夾聲杜注左傳云除囟之祀也說文云除惡祭也從示犮聲犮音盤鉢反)。

** 第九卷

瑕隙(上夏加反杜注左傳云瑕猶過也鄭注禮記云瑕玉病也廣雅云裂也說文從玉叚聲下卿逆反)。

嚻聲(上許嬌反鄭注周禮云嚻讙也毛詩傳云嚻聲也說文聲氣出頭上也從㗊從頁頁首也㗊音莊立反)。

聒地(上官活反杜注左傳云聒讙也蒼頡篇云聒擾耳也說文讙語也從耳舌聲)。

鐵栿(下音伏俗字也)。

𧧳讚(上跨華反孔注尚書云憍􄄏過制以自𡗢夭也謚法云華言無實曰𧧳說文誇誕也從言𡗢聲𡗢音同上)。

蜫蟻(上袞魂反鄭注禮記云蜫蟲者者陽而生陰而藏者也說文作䖵云蟲總名也)。

鴟梟(上叱脂反下皎堯反鄭箋云惡鳴鳥也)。

** 第十卷

桁竿(上鶴浪反下音干考聲云桁衣架也律本從竹作笐是樂器也音鶴郎反非桁竿字也)。

一㭰(卒髓反廣雅云􂌯口也字書云喙也說文從此束聲亦作觜𠲿束音雌四反喙音暉衛反)。

掃篲(上搔老反下隨銳反說文作彗云掃竹也從又持􄄐啇􄄐音瑟臻反古文作曹)。

棖觸(上擇庚反考聲作敝云撞也玉篇作􄄑云剌也或作敲云棖觸也文字典說從手長聲律本作㯑非也)。

鈕扂(上尼柳反前第七卷已具釋下恬店反前第三卷已釋)。

甎垛(上音專下都果反前第三卷已釋)。

啗􄄒(上談濫反說文云啗食也從口臽聲臽音陷律本作噉俗字也下牆藥反前第一卷已訓釋)。

扇樞(下觸朱反韓康伯注周易云樞機制動之主也廣雅云樞本也說文戶樞也從木區聲區音曲于反)。

鎗子(上策康反考聲云鼎類也或作鐺俗字也)。

鐵鍤(磣甲反方言云宋魏之間謂臿為鍬江淮南楚之間謂鍤說文從金臿聲臿音同上鍬音七焦反也)。

斲斤(上竹角反孔注尚書云斲削也說文云斫也從斤𠁁聲𠁁音豆)。

隤毀(上杜雷反廣雅云隤壞也說文從阜貴聲阜音父)。

** 第十一卷

汝捥(𠛠喚反正作􄄓義已具釋根本有部律第七卷中律本從肉作腕俗字也)。

下裠(郡雲反前第一卷已釋古文正作帬)。

鉆拔(上強炎反說文云鉆䥫銸也可以夾耴物也從金占聲律本作鉗是䥫拁束項也非夾拔之義下辨八反尚書
云大木斯拔顧野王云拔猶引而出之廣雅云拔出也說文從手犮聲犮音盤鉢反)。

捩齒(上憐涅反前第五卷中已具訓釋)。

抉目(上恚悅反左傳云以戈抉其膓也莊子云子胥抉眼也說文抉挑也從手夬聲)。

以鋸(居御反國語云中古刑用刀鋸謂大辟刑也淮南子云良匠不以刀鋸不能以制木鋸者可以截物也說文鋸
槍唐也從金居聲也)。

㓟解(上音皮案㓟是剝去皮之義也俗字也下皆買反)。

矛𥎞(上母侯反說文云酋矛也象形也古文作𢦵亦作𨥨下倉算反廣雅云䂎謂之鋌考聲短矛也文字典說從矛
贊聲也)。

鑱身(上仕咸反淮南子云刻肌膚鑱皮革創血流又謂針刺也說文云銳鑱也從金􃶲聲也亦作劖攙􃶲音同上)。

矟刺(工雙捉反廣雅云矟矛也埤蒼云今戟矟也文字典說從矛肖聲下青亦反顧野王云謂銳鑱入人肉中也說
文剌直傷也從刀束聲)。

鎔銅(上勇鍾反漢書云猶金之在鎔唯冶之所鑄也亦云鎔鎔也銅屑為鎔說文冶器法也從金容聲也)。

杌木(上吾骨反韻略云杭樹無枝也字綂云杌斷木也一云枯木也說文從木兀聲)。

痰癊(上音談下飲禁反義於有部律中已具釋)。

如榍(先節反說文作楔云櫼也櫼音子廉反第十三卷已釋)。

頞部陀(上安幹反梵語胎藏名也)。

稠酪(上胄流反毛詩傳云稠密也廣雅云穊也說文從禾周聲穊音既酪音洛)。

㰆扇(上排賣反義已具前訓釋)。

插在(上磣甲反聲類云插刺入也說文云刺內也從手臿聲也臿音同上磣音初錦反)。

􄄔黑(上履脂反考聲云黑黃色也古今正字從黑黎省聲)。

臠割(上劣兖反顧野王云切肉為胾之小者也文字典說從肉從戀省聲胾音緇史反下干曷反)。

** 第十二卷

唼食(上昝答反考聲云唼嗍也字綂云唼血也正作𠯗字通俗文云味入卪曰𠯗也文字典說從口妾聲也咎音帀
感反下正食字)。

襁褓(上姜仰反包咸注論語云負者以器曰襁博物志云織縷為之廣八寸長丈二尺以約小兒於背上也說文負
兒衣也從衣強聲下音保義根本有部律第十三卷中已具釋)。

𣖀槩(上庚猛反爾雅云𣖀直也廣雅云略也說文云從木㪅聲下該愛反鄭注禮記云可以平斗斛者也說文槩􄄕
斗斛也從木既聲杚音昆兀反)。

筋脈(上謹銀反說文云筋肉之力也從肉從竹物之多筋者也從力力象筋也下音勝正體字也說文作􃷖云血理
通流行於體中也從血𠂢聲𠂢音普賣反律本作脉俗字也)。

㳄唾(上祥延反說文云㳄口液也從欠從水律文作涎俗字也下吐臥反)。

糞鍋(上分問反說文云棄除也從拱推華棄屎也從米古文屎字也似米而非也從華音般箕屬也從廾音拱兩手
也律文從米從異俗字也下古禾反亦俗字也正作􃺯鎗釜之屬也無足小钁也言糞􃺯者胎藏烝熱不淨穢惡如􃺯之
煑也)。

毒瘀(於據反考聲云皮肉中凝血也文字典說聚積血也從疒於聲)。

鱓蛭(上蟬闡反上聲字郭注山海經云鱓魚似蛇也說文皮可以為鼓從魚單聲下真叱反蒼頡篇云水蟲也能唼
人血說文從虫至聲虫音虺)。

蚌蛤(上龐講反郭璞注云蚌𧒏也周易云腹有珠者也􂖗氏春秋云月望則蚌蛤實月晦則蚌蛤虛也說文蚌蠣
也從虫丰聲下甘答反禮記季秋雀入大水海也雀千歲駕也說文云蛤有三種皆生於海蛤蠣千歲駕所化秦謂之
壯蠣海蛤者百歲鷰所化也魁蛤老一名蒲螺者伏翼所化也從虫合聲)。

善軶(音厄正體字也經作軛俗字也)。

肉疱(彭貌反說文面氣生瘡也或作皰也)。

頷車(含敢反韻英云頥也釋名云頷車輔車也或作頥南楚謂頥為頷從頁含聲)。

腭骨(我各反俗字也考聲腭口上腭也說文云口上阿也從口作谷音強略反從口欠象文理也古云各今云咢聲
轉也)。

胃臆(上勗恭反說文胃膺也下音憶𦙄骨也古文作􄄖)。

􃽊􄄗(上清歲反廣雅脆弱也字綂云肉耎易斷也文字典說云易破也說文少耎易斷也從肉從絕省聲下隗逵反
文字典說云在高而懼也人在厂上自飾止也說文從卪厃聲厃音危毀反從人從厂)。

倉與篅(下垂緣反許叔注淮南子云篅􄄘也文字典說織竹木圜作可以盛穀麥也從竹耑聲􄄘音鈍)。

肪膏(上音方說文云肪肥也從肉方聲下音高釋名曰膏凝者曰脂說文云肥也從月高聲也)。

豐樂(上正體豊字下郎各反)。

翊從(上蠅即反顧野王云翊輔也說文從羽從立會意字下才用反)。

森竦(上澀金反說文云森多木長貌從林木讀若上黨人參也參音所林反下栗勇反廣雅云竦上也顧野王云高
也說文從立從束束自由束亦聲也)。

屆彼(上皆薤反義已具釋第七卷中)。

屍骸(上始之反禮記云死者在牀曰屍鄭注云屍陳也言形體在也說文云屍死也從尸從死下蟹皆反劉兆注公
羊云骸骨也顧野王骸體骨總名也說文體脛骨也從骨亥聲也)。

** 第十三卷

氍毹(上具于反下數􃛙反本胡語也織毛為布如麻以敷牀褥出𦋺賓國聲類云毛席也二字並從毛瞿俞皆聲也
或作􃙫氀)。

矸石(上寒幹反考聲云矸玉石白貌也亦作矸又音千旱反律文從禾作秆非也)。

􄄙帒(上恪剛反郭璞云麋米皮也下臺賚反考聲云囊也文字典說從巾代聲也)。

為桁(鶴浪反考聲云桁衣架也律本作笐非也)。

􄄚櫺(上齪江反說文云在牆曰牖在屋曰𡇄象形字或從穴作􄄛律文從片作牕俗字也下瀝丁反說文云𣠄楯間
手也從木霝聲霝音同上)。

骾喉(上庚杏反物在喉中不下也說文從骨更聲律文從魚作鯁非此義也下音侯)。

刮舌篦(上關滑反已釋律第一卷中下璧迷反考聲云麋篦等也亦作箄)。

應劈(甹覓反甹音匹并反廣雅云劈裂也埤蒼云剖也說文破也從刀辟聲也)。

籤剌(上妾閻反說文云籤銳也貫也從竹籤聲籤音思廉反下此四反律文作籤㓨俗字也)。

遂㧖(鸎革反廣雅云㧖持也說文云把也從手􃎾聲亦作攝)。

斗枅(牽見反蒼頡篇云柱上方木也許叔重云枅櫨也說文云從木幵聲幵音牽)。

𥿳擘(迸麥反鄭注禮記云擘破裂也說文從手辟聲也)。

** 第十四卷

持篲(隨醉反前第十卷已具訓釋)。

蚤蝨(上遭老反說文云蚤齧入跳蟲也從䖵卂聲卂音側巧反下詵擳反說文云蝨齧人蟲也從䖵卂聲卂音信
䖵音昆)。

饕餮(上討刀反下天涅反杜注左傳云貪財為饕貪食為餮)。

畜筩(上休郁反下音同方言云筩箸鹽筩也說文云斷竹也從竹甬聲甬音勇)。

畔睇(上盤漫反下隄麗反梵語也唐云禮拜也)。

瘙癢(上桑刀反又去聲字統云瘙疥也廣雅云瘡也文字典說從疒蚤聲疒音女厄反下羊兩反蛘不敢搔也說文
作蛘云搔也從虫羊聲亦作痒)。

礓石(上音畺堅土也如石形似畺故以為名)。

摋打(所誡反俗字也)。

** 第十五卷

蹲地(上徂魂反前第四卷中已釋)。

醭出(上普木反義已具釋根本有部律第二十七卷中也)。

斑駮(上八蠻反下邦邈反漢書云白黑雜合謂之駮說文作駁釋云不純色也從馬交聲也)。

便搭(躭蛤反已釋根本有部律第二十二卷中)。

水捼(內𢌞反)。

大𠿒(罕遏反廣雅云𠿒怒聲也蒼頡篇云訶也古今正字從口歇聲)。

捉腨(船䎡反說文云腨腓膓也)。

怐紐(上口侯反下尼夂反前第七卷中已具釋)。

無綆(庚杏反杜注左傳云綆汲繩也考聲并索也說文云汲并綆也)。

汲罐(官喚反汲水灌也)。

牆柵(上匠羊反下鎗格反說文云編竪木為牆也從木𠕋聲)。

** 第十六卷

安塹(僉艷反顧野王云今謂城池為塹也字書云城隍也說文坑也從土斬聲)。

馳騁(勅領反言馳騁者衒曜眾人如易賁卦初九賁其趾捨車而塗即其義也從馬甹聲甹音匹丁反)。

僧腳㩻(下㩻音綺羇反此句梵語唐云掩腋衣也恐汗污三衣先以此衣掩腋然後披著三衣)。

左髀(鼙氷反說文云髀股外也從骨卑聲亦作䯗律本從肉作䏶非也)。

無明􂐙(腔角反考聲云􃱺卵空皮也)。

麁絣(下百庚反考聲云絣絡也律本從手作拼亦通)。

𡍩洗(上丑革反考聲從手作坼云撤也說文云􃹲裂也從土㡿聲下西禮反字書云洗滌也說文從水先聲㡿音尺)。

扣門(上音口孔注尚書云扣擊也)。

一􃯆(蒙字上聲考聲云􃯆不聰慧也律本作􃲹俗字)。

詃誘(上涓兖反文字典說云詃亦誘也從言玄聲下由夂反考聲云誘導也教也相勸動也)。

手搉(腔角反考聲云搉手擊也)。

停憩(卿例反毛詩傳云憩息也說文作蝎音同上)。

跳躑(上笛遙反蒼頡篇云跳踊也說文躍也下呈戟反)。

** 第十七卷

根梢(稍交反考聲云梢木末也說文從木肖聲也律文從草作蕱誤也)。

汙損(上烏故反考聲云汙染也孔注尚書云不潔淨也說文塗也從水于聲也)。

餅􂐠(上煩晚反禮記云飯黍无以箸也韻詮云炊米乾曰飰溼曰飧說文作飯云食也下昌少反又字典說云𪍑者
煼乾屑麥也從麥酋聲律文作􂌞俗字煼音抄絞反)。

革屣(上正革字也下師滓反西國皮鞋也)。

褒灑陀(上保毛反中沙􂜳反梵語唐云長淨舊云布薩略也)。

𦝫髁(誇化反蒼頡篇云髁臀骨也說文云髁髀也從骨果聲髀音蒲米反臀音徒魂反)。

去𦆠(逵位反說文云𦆠織餘也從糸匱聲)。

壘墼(上律䡄反廣雅云壘重也說文云軍壁曰壘古文作垒像形下經亦反土甎不燒者)。

逃竄(倉亂反郭注爾雅云竄亦逃也廣雅云投也說文匿也從鼠在穴中)。

踡脊(上橛圓反埤蒼云踡跼不伸也文字典說文行背曲也從足卷聲)。

縷􄄜(上力矩反說文云縷綫也從糸婁聲)。

** 第十八卷

燒殯(賔牡反杜注左傳云殯窆棺也何休注公羊傳云徙棺曰殯說文云殯死在棺將遷葬尸柩賔遇之也夏后氏
殯於作階殷人殯於兩楹之間周人殯於賔階也從歺賔亦聲也歺音矝)。

草稕(準潤反埤蒼云􄄝緣也字書云束稈草也從禾)。

晡刺拏(上補暮反中蘭怛反下榒加反梵語也外道名也見在地獄中受苦未了)。

耕墾(上革鸎反下肻狠反)。

足右指蹴(秋六反何休注公羊云以足逆蹋之曰蹴蒼頡篇云蹴躡也說文逆蹋也從足􂰌聲)。

僅有(上音近賈逵注國語云僅猶裁能也何休注公羊云僅猶劣也廣雅云僅少也說文亦云裁能也從人堇聲堇
音謹)。

坎窟(上堪敢反下坤骨反杜注左傳云窟地室也文字典說從穴屈聲也)。

枝竦(粟勇反廣雅云竦上也顧野王云竦高也說文從立從束束亦聲律文從耳作聳假借用亦通)。

慘害(上楚錦反說文慘毒也從心參聲律文從石作磣是沙土之磣非此義)。

商􃳫(上賞章反鄭注考工記云行賣曰𧶜下孤五反集訓云居賈曰􃳫杜注左傳坐販也鄭注禮記云􃳫謂􃳫物貴
賤也古今正字坐􃳫賣集也從貝史聲史音古說文云史從人自擁蔽也左右象蔽形也經作估非也)。

船舶(上時緣反又方言云自關而西謂舟曰船說文云舟也從舟從鉊省聲下音白廣雅云舶大船也埤蒼云大船
也文字典說海中大船也從舟白聲)。

** 第十九卷

蚊幬(上𢪛分反下宙留反鄭注周禮云幬覆也爾雅云幬謂之悵郭璞注云今江東人亦謂悵為幬詩云抱衾与幬
幬單悵也說文亦云禪悵也從巾壽聲亦作􄄞)。

三股(孤五反)。

𤬪底(上巷江反史記云䤈醬年𤬪蒼頡篇云􃇩瓶也說文云似罃長頸受十升從瓦土聲從􃇩作缸也)。

不捩(憐涅反前第五卷已具釋)。

濾漉(上廬箸反下聾屋反顧野王云漉猶瀝也郭璞注方言云漉滲水極盡也說文浚也一云水下貌從水鹿聲字
書亦作盜滲音參禁反)。

𩋸椹(上額更反正鞕字也下縶林反郭璞注爾雅云斫木質也蒼頡篇云鉄椹也考聲云机屬也古今正字從木甚
聲亦作枯􃳈義同)。

𦝫絛(討刀反考聲云絛織絲如繩曰絛)。

帶韁(鏹良反漢書云貫仁諠之羈絆繫名聲之韁鏁蒼頡篇云馬緤也說文從糸作繮亦云緤也緤音𢈭)。

賭䞈(上都古反埤蒼云賭䞈也文字典說云賭戲賭物也從貝從堵省聲下䞈音貨古文貨字也廣雅云䞈亦賭也
說文從貝為聲或作􄄟)。

麋鹿(上美悲反周禮云狩人夏獻麋白虎通云射侯麋者亦遠迷惑人者也麋之言為迷也說文云鹿屬也以冬至
解角從鹿米聲)。

繳𦝫(上澆了反考聲云繳纏也行縢也說文從糸敫聲亦從巾作憿敫音同上縢音特登反)。

** 第二十卷

皮綫(仙箭反鄭注周禮云綫縷也說文從糸戔聲戔音殘古作線律文從延作綖音延非經義也)。

𡳐屨(上音里說文從舟從夂下俱遇反屨屬也亦作鞻)。

遠祖(壇懶反考聲云去上衣也露肉祖髆也字統云肉祖也說文衣縫解也從衣且聲亦作檀𢅒胆並通)。

闡鐸迦(上昌演反次唐洛反梵語也如來僕使之名古云車匿也)。

廐馬(上鳩宥反考聲云廐者馬牛所聚也說文廐馬舍也廐有僕夫從广𣪘聲既音同上律文從既作廐非也)。

雙眸(謩侯反廣雅云目珠子謂之眸文字典說云目眸子也從目牟聲)。

瞚息(上尸閏反)。

綜習(上宗宋反宋忠注太玄經云綜所以紀也說文云綜機縷持交絲也從糸宗聲)。

縈􄄠(上瑩營反毛詩傳云縈旋也說文云收拳也從糸從熒省聲)。

鵂鶹(上音休下音流義已具釋根本有部律第三十卷中釋)。

摶不(上段巒反考聲云摶握也字統云圜也廣雅云善也顧野王云摶之令相著也說文從手專聲)。

蠍所(軒謁反廣雅云蠍螫也杜伯􄄡蠆蠍也埤蒼云蠚也古今正字從虫歇聲蠚音火各反螫音式亦反𧓑音雨
蠆音丑介反)。

** 第二十一卷

㗨羅(一𠔃反梵語龍王名也)。

撓擾(上好高反聲類云撓攬也說文云擾也從手堯聲下饒少反孔注尚書云擾亂也說文云煩也從手夒聲夒音
惱刀反)。

噫氣(上戹介反說文云噫飽出息也從口意聲)。

㓣其(上口甲反韻英云㓣入也案律文於指甲中藏藥㓣其半顆令藥入中則以爪甲㓣破菴摩勒果致毒藥於其
中也)。

炳著(上兵皿反周易云大人虎變其文炳也說文明也從火丙聲或作苪昺也)。

劈裂(上匹覓反下連哲反義已具釋第十三卷中)。

駛流(上師胾反蒼頡篇云駛疾也文字典說從馬史聲)。

象廄(鳩宥反正體字義已具釋第二十卷中)。

嗤嫌(上齒詩反字書云嗤戲笑貌也文字典說云蚩聲也從口蚩聲􂗙音同上下叶閻反說文云嫌不平於心也一
云疑也從女兼聲)。

控御(上空貢反考聲云控持也接也說文云引也從手空聲)。

** 第二十二卷

旋旍(井盈反周禮云九旗析羽為旍鄭注云析羽以五色繫之於旍上也王者以田以鄙象文德也尒雅云旄𩠐日
旍杜注左傳云旍章也賈逵注國語云表也說文作旌云游車載旌旗羽注旄𩠐也所以精進士卒從􃼉生聲也􃼉音偃)。

驟轡(上愁瘐反賈逵注國語云驟疾也廣雅驟奔也說文馬疾步也從馬聚聲)。

闥額(上灘怛反下娙革反)。

愧恧(下尼六方言云恧慙郭注尒雅云心愧曰恧古今正字從心而聲也)。

竹篦(閉迷反俗作篦前文第十四卷中已具釋也)。

刮去(上關滑反義已具訓釋第一卷中)。

小毱(窮六反亦作毬並俗字也今俗呼音之者諸字書並无毬字正作鞠考聲云以囊盛糠而蹋云謂之蹴鞠說文
蹋鞠也從革匊聲或作𥷥􄄢音巨六反)。

耕耘(殞君反毛詩傳云耘除草也說文作耘除苗間歲也從耒員聲亦作𦓷耒音雷對反)。

髡彼(音坤考聲云荊名髡去其髮也說文云𩮜髮也從髟兀聲髟音必遙反𩮜音他亦反)。

呻吟(上室真反鄭注禮記云呻亦吟也下芨金反蒼頡篇云吟嘆也說文一字並從口申今皆聲亦作軟訡)。

酬賽(上壽由反毛詩傳云酬報也鄭注儀禮云飲食賓客而勸酒也郭注尒雅云謂相報答也說文作醻獻酬也從
酉壽聲下思代反文字集略云賽酬福祭神也)。

𧧳誕(上跨華反義已具釋第九卷下檀爛反孔注尚書云誕欺也大也說文云詭也從言延聲)。

** 第二十三卷

詭誑(上歸委反許叔重注淮南子云詭慢也鄭箋毛詩云善不肯行而隨人為惡也說文云詭責也從言危聲下俱
况反賈逵注國語云誑猶惑也說文欺也從言狂聲)。

􃵭遊(上音田尚書云畋于有洛之表孔注尚書云畋獵也顧野王云從禽也何休注公羊云畋搜狩之總名也古者
肉食衣服禽狩皮故謂獵為田也說文作田云獵取禽狩為田除害也象四口十者阡陌之制也亦從犬作𤝗)。

餬口(上戶孤反郭注尒雅云糜也說文寄食也從食胡聲糜音美為反)。

幽縶(下砧立反毛詩傳云縶絆也杜注左傳云枸也文字典說從糸執聲也)。

城闉(下音因毛詩傳云闉曲也說文云城曲重門也從門垔聲垔音同上)。

坰野(上癸營反毛詩傳云垧遠也說文作冂云邑外謂之郊郊外謂之野野外謂之林林外謂之冂象遠界也又從
口作冋眾國邑也俗從土作垌也)。

瘨狀(上典憐反鄭箋詩云瘨病也廣雅云狂也聲類云風病也說文從疒真聲)。

窺覦(上苦規反考聲云窺覷也說文云小視也從穴規聲下庚朱反顧野王云覦幸也左傳云民無覦心也說文云
覦欲也從俞見聲覻音七䋈反)。

躓頓(上知利反廣雅云躓蹋也說文從足質聲蹋音談臘反)。

猜疑(上採來反廣雅云懼也說文云恨也從犬青聲也)。

翩翻(上匹綿反考聲云翩翩往來貌也下孚園反顧野王云翩翻便旋輕捷之貌也說文云疾飛也二字並從羽扁
番皆聲也)。

鵰就上鳥聊反下酋袖反(上鳥聊反下酋袖反)。

震懾(下占涉反賈逵注國語云懾服也鄭注禮記云懾猶恐懼也說文云喪氣也從心聶聲)。

** 第二十四卷

鶺鴒(上精亦反下歷丁反毛詩傳云鶺鴒雍渠也飛則鳴行則搖尾也文字典說似青雀也二字並從鳥脊令皆
聲)。

欲蜇(展列反考聲云蜇毒蟲螫也文字典說從虫折聲亦從且作蛆也)。

蜫蟻(上骨魂反下冝紀反已具釋第九卷中也)。

觜啄(上遵髓反下陟角反廣雅云啄齧也楚辭云啄害下人淮南子鳥窮則啄也說文云鳥食也從口豖聲豖音丑
錄反)。

瘡痕(紇恩反說文云痕瘢也從疒艮聲昌正良字也)。

鷦鷯(上音焦下音遼廣雅鷦鷯食桃虫也說文作鷦𪃐音訛聲轉也俗呼為巧婦鳥能以萩花絮為囊作巢故號為
巧婦鳥𪃐音彌消反巢於𥯤枝食葦中蟲也)。

閹豎(上奄炎反下音樹說文云閹即豎也宮中閹閽閉門者今日官人即黃門也形聲字也下豎字說文從豆律從
立俗字也閽音昏)。

髭鬢(上紫斯反下賓牝反說文云髭者口上須也從須此聲下鬢字說文云頰邊髮也從髟賓聲髟音必遙反)。

𦊩兔(上濟耶反毛詩傳云罝兔罟也郭璞曰𦊨猶遮也說文兔冈也從冈且聲)。

** 第二十五卷

鐸敧拏(上唐洛反中器冝反下搦加反梵語也)。

打攥(纂活反考聲云攥牽持也字林云把也文字典說云攥手取物也從手纂聲纂音子管反亦作撮)。

拳毆(上倦圓反何休注公羊云拳掌握指也說文從手從卷省聲亦作捲下甌吼反考聲云敺擊也說文從殳作毆
云捶擊也)。

足踹(下船耎反考聲云腓膓也說文作腨從月耑聲)。

推摩(上退雷反自從排而進之曰推)。

推胸(上木追反說文云推擊也從木隹聲亦作搥)。

癰痤(上擁恭反下坐禾反說文云痤小腫也並從疒雝坐皆聲)。

** 第二十六卷

捔上(江岳反正作角)。

網鞔(上亡倣反下未安反義已具釋有部律第三十二卷中)。

繽紛(上匹民反下音芬王逸注楚辞云繽紛盛貌也)。

熠燿(上􂚋立反下遙照反即􄄣火也)。

靦面(上天典反毛詩云有靦面目傳云靦姤也說文靦見也從面見聲也)。

** 第二十七卷

豐稔(上正豊字下任審反賈逵注國語云稔熟也說文云穀熟也從禾念聲)。

改醮(焦笑反顧野王云婚禮婦之再醮也說文冠娶禮祭也從酉焦亦作樵)。

猜慮(採哀反前二十三卷中已具訓釋)。

傀偉(上鱠迴反司馬彪注莊子云傀美也方言云傀盛也說文傀偉也從人鬼聲亦作􄄤􄄥律本從玉作瓌玉也下
為鬼反說文云偉奇也從人韋聲也)。

髫季(上銚遙反蒼頡篇云髫髦也文字集略云小兒髮也文字典說從髟召聲律文從齒作齠俗字也)。

抉口(上伊血反說文云抉挑也從手從決省聲)。

流涎(羡延反正作㳄前第十四卷已具釋)。

為阱(情姓反鄭注周禮云穿地為深塹所以禦暴狩其或超踰則陷焉世謂之陷阱也顧野王云阱所以捕猛狩也
廣雅云阱阮也說文亦陷也從阝井聲也古文作汬律文從穴作穽俗字)。

挼繩(上奴和反說文挼以手相切縒也從手妥聲妥音唾果反)。

仄陋(上爼色反下婁豆反說文云仄傾側也從人在厂下陋陿也從阜􃬚聲也厂音罕􃬚音同上)。

儁人(上遵陖反考聲云才出千人也有威力也說文作俊從人夋聲也夋音清旬反)。

舂擣(上束庸反顧野王云擣穀為米也說文云擣粟也從廾持杵臨臼杵省聲下刀老反說文云擣推也一云築也
從手壽聲字書作舂燾)。

撚􄄦(年典反)。

裠覆(上郡雲反正作帬巳具釋第十一卷中下孚務反)。

繮絆(上摾羊反巳釋第十九卷中下般漫反考聲云絆繫兩足也說文云絆􄄧也從糸半聲􄄧字縶)。

衺盼(上謝嗟反已具釋第四卷中下攀慢反字書云盼動目貌也詩云美目盼𠔃說文從目分聲也)。

** 第二十八卷

彝倫(上以之反)。

赤穟(隨類反毛詩傳云穟秀也蒼頡篇云禾麥秀也說文禾􃠢之貌也從禾遂聲亦作􃠢或作穗)。

博綜(宗弄反前第二十卷中已具訓釋)。

躊躇(上宙留反下直廬反)。

篅內(上腨專反亦作圌義已具釋第十二卷)。

四橛(權月反廣雅云橛𣏾也文字典說從木厥聲也)。

杙有(上蠅軄反義已具釋第三卷中)。

逆榍(先節反)。

貞確(腔角反韓康伯注周易云確堅貌也文字典說從石寉聲寉音鶴也)。

毛硬(額㪅反亦作𩋸義已具釋第十九卷中)。

騫翥(上歇焉反王逸注楚辞云騫舉頭貌廣雅云騫飛也舉也說文飛貌也從鳥寒省聲下諸茹反方言云翥舉也
楚謂飛為翥說文飛舉也從羽者聲)。

聯翩(上輦然反聲類聯綿不絕也續也說文從耳連於頰從􂋧下匹綿反已具釋第二十三卷中)。

搜問(上瘦尤反正搜字也考聲云搜求索也文字典說從手叟聲也)。

儜鳥(上榒鸎反或作嬣義已具釋有部律第三十三卷中)。

𤑔火(上儒拙反杜注左傳云𤑔燒也蒼頡篇云然也說文從火蓻聲也亦作𤋲炳)。

令燖(祥間反俗字也正作􄄨考聲云煑也熟也以湯沃毛令脫也說文湯中爚肉也從炙從執省聲也亦作𤏝或作
燂􄄩爚音藥)。

飛颺(養詳反說文云風所飛也從風易聲)。

摶霄(上奪巒反考聲云附也莊子云摶扶搖而上九萬里也說文從手專聲也)。

絲􄄪(輈陸反史記云高漸離擊􄄫於燕市蒼頡篇云樂器也說文作􄄬云以作擊之成曲五弦之樂從􄄭􄄮者􄄮持
之也從􄄯竹聲也􄄮音俱隴反)。

怯憚(上欺脅反顧野王云怯畏劣也方言云難去也說文作㹤云多畏也從犬去聲下檀爛反鄭戔詩云憚難
也異也廣雅驚也說文撣忌惡也從心單聲)。

鳴鼙(下擗迷反鄭注周禮云作縵樂擊鼙以和之說文云鼙􄄰鼓也從鼓卑聲)。

木枋(音方字書云木名也今案律文云以一木枋而械其足則今之以小方木鑿孔穿足於中梏罪人也在手曰杻
在足曰械亦謂之桎梏也)。

擯㡿(上必仞反下音尺義已具釋第二卷中)。

** 第二十九卷

躡瑠璃(上黏𤭔反郭注方言云躡登也廣雅云履也從足)。

伶俜(上歷丁反下劈冥反考聲云單弱貌也又行無力也說文二字並從人令甹皆聲也甹音同上)。

樵木(上誚遙反杜注左傳云樵薪也何休注公羊云以樵薪燒之故因謂之樵說文木也從木焦聲)。

解擘(上枚賣反考聲云解曉也說文判也從刀判牛角會意字也下音伯俗語也合書撣字音達丹反撣箜篌也考
聲云撣拼也觸也如彈琴也律文云擘箜篌者閭巷間時俗語也從手單聲)。

綢密(上宙留反毛詩傳云綢繆猶纏綿也密也)。

海㠀(刀老反說文海中往往有山可依止曰㠀釋名云㠀到也人所奔到又音鳥海中遠山遙望水上如鳥)。

船撥(煩韈反考聲云縛竹木浮於水上大者曰撥小者曰桴說文從木發聲經作筏栰皆非也)。

汎漲(上芳梵反韻英云浮也或作汎下張兩反韻詮云水洪大也)。

鴟撥(上叱脂反尒雅云鳶鳥也下般未反鴟撥者略拍拂物而去也)。

** 第三十卷

殉死(上巡峻反以人從死曰殉古人皆殉葬今人以泥木撲素形像以代之號曰盟器)。

皴裂(七旬反埤蒼云皴􂻫也又云凍裂也古今正字皴皵二字並從皮形聲字也􂻫音七藥反)。

明膜(下音莫內間膜也)。

竹籤(下妾閻反削竹如針㓨小兒喉中曰籤也)。

撫拍(上孚武反下烹麥反廣雅撫擊也說文柏柎也並從手形聲字也)。

** 第三十一卷

髁麁(上誇化反蒼頡篇云骻兩股外也說文云髁髀也從骨果聲律文作跨俗字)。

不灒(子􄄱反說文云灒汙灑也一云水濺人也從水贊聲)。

嚳虛(上空穀反顧野王云嚳􃫷虐也白虎通云嚳者極也言其施行窮極也說文急苦之甚也從學省聲律文從酉
作酷是酒厚味而極美也非義也或從人作俈)。

肘行(上輈有反說文云肘臂節也從月從寸寸手寸口也肘行者屈肘屈膝伏地而行也時人謂之匍匐)。

來􄄲(殊欲反考聲云以財償直也說文貿也從二貝從􄄳占文六字􄄴云育也)。

** 第三十二卷

衒色(上玄絹反俗字也說文正作𧗳云行且賣也從行從言或從具作䝮)。

抉其(上淵血反已具釋第二十七卷中)。

昵好(上尼栗反毛詩傳云昵近也杜注左傳云親也說文作暱云日近也從日匿聲)。

驀四(上盲白反考聲云驀踰也說文從馬莫聲)。

多釀(孃亮反淮南子云醞釀而成說文云醞得酒曰釀從酉襄聲也)。

** 第三十三卷

短襻(怕慢反襻者衣內之連帶也凡婦人帬袴悉有襻搭兩肩上文字集略云裠系也考聲云衣襻也古今正字衣
桂肩襻從衣攀聲亦作攀)。

羹𦞦(訶各反王逸注楚辭云有菜曰羹無菜曰𦞦說文云肉羹也從肉寉聲寉音荒郭反)。

** 第三十四卷

欱粥(上訶閤反考聲云大歠也或作哈俗字也下之育反說文粥麋也古文正體從􄄵從鬲作鬻􄄵音育鬲音歷)。

擸擸(藍答反字統云擸擸者破聲喫乾胡餅聲也)。

驚㦍(下昂各反集訓云㦍亦驚也文字典說從心㖾聲亦作􄄶律文作愕俗字也)。

黃貁(下由就反蒼頡篇云貁似􄄷善搏鼠也文字典說從豸穴聲或從犬作􄄸律文作㹨俗字)。

赭般(上遮惹反下正般字鄭注山海經云赭赤土也又亦衣赤也考聲赤色也說文從赤者聲)。

各葺(侵入反杜注左傳云葺補也治也考聲云以草覆屋也說文茨也從廾咠聲)。

** 第三十五卷

抖擻(上兜口反下蘇𡗱反律文作捒音束是裝捒字非抖擻字義已釋有部律第二卷中)。

襞褺(上并癖反廣雅云襞詘也鄭注儀禮云襞積謂衣簡踧之也說文云韏衣也從衣辟聲下恬葉反字書云疊積
也考聲襞也說文褺重衣也從衣執聲律文作疊乖此義韏音卷詘音屈)。

** 第三十六卷

馭青(上魚據反顧野王云馭者謂指撝使馬也)。

** 第三十七卷

鍛師(上端亂反義已具釋第三卷中)。

磽确(上巧交反下腔角反顧野王云磽堅也地堅則瘦不冝五穀孟子云地有𦘺磽也聲類云磽确礊薄也說文並
從石堯角皆聲也礊音口厄反)。

枅栱(上計奚反蒼頡篇云柱上方木也淮南子云平椓不𣂪𡍩􄄹不􂰠許叔重注云􂰠櫨也埤蒼云掮也下龔􂑃反
尒雅云樴謂之杙木大者謂之拱郭注云別杙所在長短也二字並從木幵共皆聲幵音挈堅反)。

輅車(盧故反)。

** 第三十八卷

共嗤(齒之反義巳具釋第二十一卷中)。

浮􄄺(桃弔反考聲云􄄺越也聲類云跳也說文云雀行也從走兆聲)。

以矟(雙捉反律文作搠是木名非也義已具釋第十一卷中)。

憂懆(騷躁反考聲云懆不安也負也毛詩傳云憂不樂也說文愁不安心從心喿聲喿音同上)。

裹體(上戈火反顧野王云裹猶苞也說文云裹纏也從衣果聲)。

** 第三十九卷

健椎(上件連反下木追反梵語也即今之靜推也)。

** 第四十卷

纂集(上鑽管反考聲云纂亦集也大迦攝波纂集如來所說聖教結為三藏名為纂集說文云纂似組而赤黑也從
糸算聲算音算)。

隤壞(上兊𢌞反廣雅云隤壞也禮記云太山其隤乎說文隊也從阝貴亦作頹擯下懷恠反說文云壞敗也從土褱
聲籀文作𣀩古文作􄄻褱懷)。

欻然(上勳欝反欻忽也說文云有所吹起也從欠炎聲)。

奢侘(摘加反梵語也唐云諂曲羅漢名也)。
一切經音義卷第六十二



一切經音義卷第六十三

翻經沙門慧琳撰

  
  * 
音根本律攝二十卷(或十四卷)
百一羯磨十卷
尼陀那目得迦十卷
大律攝頌五卷
雜事攝頌一卷
尼陀那攝頌一卷
有部苾蒭戒經一卷
有部苾蒭尼戒經一卷
右已上八經四十三卷同此卷音。

** 根本說一切有部律攝卷第一

扞敵(上寒岸反左傳云扞衛也又云衝也考聲𧁱也說文忮也從手于聲律文從旱作捍亦通也忮音至下庭的反
杜注左傳云敵對也方言同力者謂之敵也說文云仇也輩也從攴啇聲也啇音滴)。

􄄺坑(上天弔反韻集云趒越也說文云雀行也從𧺆兆聲亦作跳下客庚反尒雅云坑墟也蒼頡篇云壑也陷也
文字典說壍也從土亢聲亢音岡)。

雙蹋(下談合反廣雅云蹋履也蒼頡篇云蹋踶也說文踐也從足􂰌聲也踶音提􂰌音貪荅反)。

若躡(下黏輒反廣雅云躡謂足所履也方言云登也蒼頡篇云蹀也說文蹈也從足聶聲聶音上同蹀音牒)。

釘橜(上丁定反下權月反前有部律第四十一卷已具釋)。

牆􄄼(上匠羊反下鐺格反前苾蒭尼律第三卷已具釋)。

畏憚(下彈旦反去聲字也鄭箋毛詩云憚難也又云畏也韓詩外傳惡也廣雅驚也怒也說文忌也從心單聲也)。

百釬(下寒旦反讀與旱同考聲云釬謂令金鐵使相著也方言云鐏謂之釬也說文云臂鎧也從金千聲鐏音存
困反鎧音開待反)。

猥閙(上隈隗反蒼頡篇云猥頓也廣雅云眾也考聲云不正而溫也說文云犬吠聲也故從犬畏聲下拏􄄽反俗字
也前有部律第四十四卷已具釋也)。

** 第二卷

蟣蝨(上飢顗反考聲云蟣者蝨之卵也說文云蟣者蝨子也從虫幾聲下山櫛反說文云蝨者齧人蟲也從䖵卂聲
也律文從虫作𧈲俗字非也䖵音昆卂音信)。

瘙痒(上搔躁反蒼頡篇云瘙疥也廣雅云瘡也古今正字從疒蚤音早下羊蔣反考聲云痒瘡痒也痛之微也詩傳
云痒病也說文云瘍也從疒羊聲律文從養作癢俗用字也瘍音羊疒音搦)。

𧶝易(上矛候反前苾蒭尼律第九卷已釋)。

衣𦆠(逵位反前苾蒭尼律第九卷中已釋)。

蚊幬(上勿分反考聲云蚊飛蟲也說文作蟁齧人飛蟲也昬時而出也明旦而藏從䖵民聲齧音妍結反䖵音昆
下宙留反鄭注周禮云幬覆也尒雅云幬謂之帳也韓詩外傳云抱衾與幬幬單帳也說文亦單帳也從巾壽聲)。

是帬(下郡雲反前有部律第四十八卷已具釋)。

繭絲(上堅顯反前有部律第二十卷中已具訓釋)。

衦成(上干旱反前有部律第二十卷中已釋)。

或擘(下􃸯麥反前有部律第二十卷中已具釋)。

尨色(上邈邦反前有部律第二十一卷已具釋)。

􂌴麥(上􃫛猛反考聲云􂌴麥六麥也文字典說云麥􂌴也從麥廣聲)。

麁𦃖(上醋租反下貪敢反前有部律第七卷已具釋)。

偽濫(上危䞈反廣雅云為欺也鄭注禮記云假也說文云詐也從人為聲䞈音匱下藍澹反考聲云濫假也不謹濡
上也毛詩云不僭不濫也顧野王云汎濫於天下也說文云漬也從水監聲)。

** 第三卷

鐫題(上􂌯緣反方言云鐫謂之鏨也博雅云鐫鑿琢也說文云琢金石也文字典說云破木也刻斲石也從金雋聲
也鏨音才甘反雋音泉兖反)。

作襻(下攀慢反文字集略云襻帬衣之系也從衣攀聲)。

鉸破(上交効反韻略云鉸刀也字書云鉸刀即今之剪刀也)。

璺破(上聞奮反前有部律第七卷具釋)。

無穴(下玄決反桂菀珠叢云穴辭也說文云穴土室也從宀八聲宀音綿)。

撚綫(上年典反方言云續也顧野王云謂相接續也說文從手然聲下先箭反鄭玄注周禮云綫縷也禮記云右佩
箴管綫也文字典說綫針綫從糸戔聲戔音殘律從泉作線俗字也)。

㒓額(上儺刺反下硬格反前有部律第二十二卷已釋)。

密緻(下直利反前有部律第二十三卷已釋)。

鞋屨(上解皆反俗字也正體從奚作鞵釋名云鞋解也文字典說云革生鞮今之麻鞋也從革圭聲鞮音丁奚反下
俱遇反蒼頡篇云屨即履也說文鞮也從履省從婁婁音摟)。

** 第四卷

爮爴(上鮑茅反下歸碧反前有部律第一卷已釋)。

𠆴亂(上拏効反前有部律第四十四卷已釋)。

摩那􂠜(卑也反梵語也古云摩那垛僧中責罰之名也)。

** 第五卷

醭出(上普木反前有部律第二十七卷中已具釋)。

斑駮(下邦邈反前有部律第十二卷已具釋)。

水捼(下內雷反考聲云捼謂揉摩也說文云摧也又云兩手相切摩也從手委聲)。

慞惶(上掌商反下音皇考聲云慞惶言怖懼貌也字書云慞惶憂懼也說文云惶恐也並從心章皇皆聲)。

絛編(上討刀反前有部律第五卷已釋下褊綿反前有部律序中已具釋也)。

或控(下苦貢反詩傳云控引也又云止馬曰控也考聲云持也接也說文云匈奴引弓曰控也從手空聲也)。

大𠿒(下訶遏反蒼頡篇云喝訶也廣雅云怒也文字典說亦訶也從口歇聲)。

捉腨(下遄耎反前苾蒭尼第四卷已釋)。

椎胸(上木追反前苾蒭尼律第六卷中已釋下勗邕反文字典說云𦙄膺也從肉凶聲律文從勹作胷俗用字也)。

鈎紐(上苟侯反下女九反前有部律第八卷中已釋)。

無綆(下庚杏反前有部律第四十六卷中已釋)。

及罐(下官喚反前有部律第三十四卷已具釋)。

鉆子(上強炎反說文云鉆鐵銸也又云持也從金占聲律文從甘作鉗是枷項鉗字非鉆子字也)。

痰癊(上澹藍反下陰禁反前有部律第九卷已釋)。

刮舌(上關八反考聲云橫刀曰刮也減也說文從刀舌聲舌音食列反)。

應劈(下匹覔反前有部律第三十六卷中已具釋)。

籤刺(上塹閻反考聲云籤小簡也貫也廣雅云籤謂之鏟也說文云銳也從竹韱聲鏟音察限反籤音息廉反下青
亦反顧野王云銳器入人肉中㓨也說文直傷也從刀朿聲朿音次)。

軾座(上升職反考聲云車前橫木也廣雅云􁊯謂之軾也說文車前木也從車式聲獻音皮祕反)。

揚簸(下波我反考聲云簸揚也音書云簸之揚之糠粃在前也詩云簸去糠者也說文揚米去糠也從箕皮省聲箕
音機也)。

** 第六卷　第七卷(並無難字可音釋)

** 第八卷

雜糅(下女救反前有部律第二十四卷中已釋)。

楝葉(上蓮奠反考聲云楝木名也說文亦木名從木柬聲也柬音同上律文從束作捒誤也)。

髀𨢘得枳(上陛迷反下馨雞反梵語藥名也)。

熱饙(下粉文反詩傳云饙餾也尒雅云饙餾捻也字書云蒸米也說文云𩝶飯也從食賁聲也餾音流救反𩝶音秀
由反賁音墳)。

葷辛(上訓雲反聲類云葷野䔉也鄭注禮記云葷辛所以辟凶邪也文字典說臭菜也從草軍聲律文從熏作薰非
也䔉音筭)。

彫飾(上鳥聊反孔注尚書云彫畫也顧野王云鐫刻也廣雅云鏤也說文琢文也從彡周聲律文從隹作雕鳥也非
此義彡音衫下升職反尒雅云飾清也考聲􃀉也彫也修也說文飾刷也從巾飤聲飤音寺)。

瀓漉(上直陵反考聲云瀓水清瀓也說文清也從水從徵省聲也律文從登作澄俗用字下聾屋反顧野王云漉猶
瀝也廣雅云盡也方言極也尒雅竭也文字典說涸也從水鹿聲鹿音同上)。

癵跛(上戀員反前有部律第四十六卷中已釋下波麼反顧野王云蹇也周易跛能履不足以與行文字典說從足
從皮省聲也麼音莫可反)。

侏儒(上主儒反下乳朱反前有部律第二十五卷中已釋)。

扇侘(下􄄾家反梵語黃門也)。

語吃(斤乙反漢書云司馬相如口吃聲類云重言也揚雄不能劇談說文言難也從口乞聲)。

愚憃(上遇俱反說文云戇也從心禺聲戇音與下同下卓降反鄭注周禮云惷愚生而癡髮童民者也考聲小兒愚
也說文亦愚也從心舂聲髮音五解反)。

** 第九卷

諠譁(上兄袁反前有部律第二十六卷中已具釋)。

鞠躬(上弓麴反考聲云謹敬也論語云入公門鞠躬如也孔注云鞠斂容也文字典說從革匊聲也)。

瘨狂(上典年反聲類云瘨風病也廣雅瘨亦狂說文從疒真聲疒音女厄反)。

青稊(下弟泥反前苾蒭尼律第十二卷中已具釋)。

拗拉(上厄絞反文字集略云拗以手摧物折也從手幼聲下藍答反何休注公羊傳云拉折也古今正字摧也從手
立聲亦作􄄿又作摺)。

皴朽(上七荀反前有部律第二十七卷中已釋下休久反孔注尚書云朽腐也論語云朽本不可彫文字典說從木
丂聲丂音考)。

毈壞(上團亂反呂氏春秋云鷄卵經時即毈也考聲云毈卵壞也說文云毈卵不孚也從卵段聲律文從夕作􄅀非
也)。

詭誑(上歸委反前苾芻第十二卷已釋下俱況反賈逵注國語云誑猶惑也杜注春秋云欺也文字典說從言狂聲)。

鏇脚(上旋絢反考聲云鏇轉軸鏇器物也尒雅云環謂之鏇也說文圓鑪也從金旋聲鑪音力胡反)。

拂帚(上芬勿反詩云拂去也又云治也廣雅云除也鄭注儀禮云拭也又注禮記云除塵也說文云拂擊也從手弗
聲下周守反前有部律第二十三卷中已釋)。

氍毹(上具俱反下數葅反前有部律第二十六卷中已釋)。

木枯(下知林反前有部律第二卷中已具釋)。

曳韁(上移制反前苾蒭尼律第七卷中已釋下襁良反考聲云韁馬勒也漢書云繫名聲之韁鎖也文字典說馬緤
也從革畺聲緤音先節反)。

** 第十卷

逆楔(先節反韻詮云所以塞物也削木令尖用楔物也考聲櫼也從木𢍆聲櫼音尖也)。

矟刀(上霜捉反前有部律第七卷中已具釋)。

方篅(下腨專反前有部律三卷中已具釋)。

㴑流(上蘇故反詩傳云逆流而上曰㴑也又云㴑向也孔注尚書云㳂江而上曰㴑也說文云水欲下違而上也
從水從𧩯省聲也)。

瑿羅跋底(上伊𥠖反梵語也)。

柁折(上陀箇反釋名云舩尾曰柁也正舩不使他戾也文字典說云舩後正舩木也從木它聲也它音陀律文作柁
是車柁字非舩柁字也下善熱反)。

聾騃(上鹿東反蒼頡篇云聾謂耳不聞也杜注左傳云胷也說文無聞也從龍耳聲下崖解反前有部律第十九
卷中已具釋)。

** 第十一卷

歠欱(上川𤑔反蒼頡篇云歠𠻜也禮記云無流歠說文􄅁也從㱃省叕聲𠻜音山𤑔反㱃音菴錦反下憨合反太玄
經云下欱上欱也宋忠注云欱合也西京賦云欱澧吐鄗也說文欱亦歠也從欠合聲鄗音號)。

蘿􄃼(上音羅下朋比反尒雅云葖蘆菔也郭璞注云無菁屬也紫華大根也字書云蘿菔即菜名蘆菔是也)。

鎗鑊(上策耕反東宮舊事云鎗䥫器名也下黃郭反周禮云鼎鑊煮物器也說文云鐫也鼎也從金蒦聲鐫音慧珪
反蒦音王矍反)。

涌沸(上容腫反顧野王云涌謂水波騰涌也說文涌滕也從水甬聲甬音同上律文從力作勇俗用字也下非未反
顧野王云沸者波涌也若湯之沸也詩傳云沸涌出也說文從水弗聲也)。

撓攪(上好高反考聲云撓擾也廣雅云亂也說文攪也從手堯聲下交巧反詩傳云攪乳也字書云撓也說文從手
覺聲)。

鑒面(上監陷反毛詩云我心匪鑒也傳云鑒所以察形也左傳云鑒謂之鏡也杜注云戒也察也說文鑒可以取明
水於月也從金臨聲)。

樚轤(上聾谷反律文從車作轆非也下魯都反考聲云樚櫨圓轉稱也顧野王云汲水桔橰也文字典說樚從木鹿
聲古今正字轤從車盧聲)。

齗牙(上魚巾反蒼頡篇云齗齒根也說文齒肉也從齒斤聲)。

覿遊(上亭歷反左傳云使大夫宗婦覿用幣也尒雅云覿見也文字典說從見賣聲也)。

草莛(下定靈反前有部律第三十七卷中已釋)。

慴怖(上占葉反尒雅云慴懼也或作懾字東都賦云八靈為之震慴也形聲字也)。

戲謔(上希意反尒雅云謔浪笑傲戲謔也詩傳云戲逸豫也文字典說從戈䖒聲䖒音希下香約反郭注尒雅謂相
啁謔也說文謔即戲也從言䖒聲)。

糠􂦉(上音康下蠅職反前有部律第三十八卷中已釋)。

廊廡(上朗唐反許叔重注淮南子云廊屋下也文字典說廡也從广郎聲广音儼下無甫反釋名云大屋曰廡也說
文堂下周室屋也從广無聲)。

鐵鍤(上天跌反前有部律二十三卷中已具釋下初甲反尒雅云鍬謂之鍤也文字典說云鍫鍤也從金臿聲也臿
字從干從臼臼音舊)。

** 第十二卷

讇言(上丑􃪙反亦作諂何休注公羊傳云諂猶侫也莊子云晞意道言謂之諂也說文從言閻聲)。

擐體(上音患賈逵注國語云擐衣甲也說文又音姑患反從手從環省聲也)。

􂫊箭(上袓感反韻英云弓弦㣅也從弓朁聲也)。

有鏃(下宗速反前有部律第二十三卷中已釋)。

瘡黶(上楚霜反前苾蒭尼律第十二卷中已釋下一焱反前有部律第二十六卷中已具釋)。

** 第十三卷

跛躄(上波麼反下并貪反前有部律第十九卷中已具釋)。

嚏時(上低計反前有部律第三十二卷中已釋)。

斲掘(上竹角反孔注尚書云斲削也說文斲斫也從斤𠁁聲𠁁音豆下群勿反廣雅云掘穿也文字典說從手屈聲
也)。

謦咳(上輕鼎反下開靉反前有部律第三十三卷中已釋)。

** 第十四卷

杙釘(上蠅即反下丁定反前有部律第四十一卷中已具釋)。

􂫁下(上伊葉反前有部律第五十卷中已具釋)。

㧾襵(下占涉反苾蒭尼律第十卷中已具訓釋)。

饕餮(上討刀反下天結反前有部律第五十卷中已釋)。

􂫗㗱(上本莫反下浸立反前有部律第五十卷中已釋)。

灒溢(上則散反前苾蒭尼律第二十卷中已釋下寅一反顧野王云溢盈也賈逵注國語云餘也說文器滿也從水
益聲亦從皿作㳑)。

** 根本說一切有部百一羯磨第一卷

奧箄迦(上烏告反中必彌反梵語也經文自釋)。

疱瘡(上炮貌反考聲云疱面上細瘡也說文作炮面生氣也從皮包聲)。

痶瘓(上天典反下湍卵反案痶瘓俗語熱毒風髮落之狀也字書並無此字也並從疒典奐皆聲奐音喚)。

噎噦(上煙結反毛詩云中心如噎也傳云噎不能息也古今正字飯窒也憂也從口壹聲下怨月反禮記云不敢噦
噫也文字典說云噦氣啎也從口歲聲噫音於界反)。

諸痔(下池里反文字集略云痔蟲食下部漉血也文字典說後病也從疒寺聲)。

癰痤(上於恭反文字集略云㿈大癤也說文腫也從疒雝聲雝音同上下坐和反郭璞注山海經云痤㿈也文字
集略云痤小腫也字書云癤也文字典說從疒坐聲)。

草􄅂(下之閏反考聲云束草以為􄅂也埤蒼云􄅂綠也文字典說云禾稈也從禾􄅃聲􄅃音淳稈音古旱反)。

草苫(下攝占反考聲云苫葢也編草為之也郭注尒雅云白茅苫也文字典說葢為苫也從草占聲)。

羈絆(上紀冝反下音半前律序中已具訓釋)。

** 第二卷(無字可音訓)

** 第三卷

豎石(上殊主反前有部律第三十六卷中已釋)。

跳躑(上徒聊反蒼頡篇云跳踊也廣雅上也考聲躍也說文蹶也從足兆聲律中從卓作踔非也下呈亦反前有部
律第一卷已釋)。

􄄺坑(上挑弔反下客庚反古今正字云坑墟也從土)。

不躡(下黏輒反方言云躡登也廣雅云履也蒼頡篇云蹀也說文蹈也從足聶聲聶音同上蹀音牒)。

** 第四卷

撿閱(下綠決反左傳云大閱簡車馬也又云閱軍寶具數於門中也文字典說從門兊聲)。

𡉏裂(上皮美反孔注尚書云圯毀也尒雅云覆也郭注云謂毀覆也從土巳聲下連哲反前有部律第七卷已釋)。

養匃(下陔愛反前有部律第四卷已釋)。

喧喿(上烜袁反前有部律第二十六卷中已釋下嫂到反文字典說云喿鳥群鳴也從品在木上律文從口作噪俗
字也)。

絣絡(上百萠反前有部律第十二卷中已釋下郎各反郭注山海經云絡繞也尒雅云絡纏也王逸注楚辭云縛也
文字典說云經絡也從系各聲)。

** 第五卷

堅𩋸(下額更反廣雅云鞭亦堅也字書云牢固也說文從革㪅聲也或從石作硬義同)。

成鏘(下鵲羊反文字典說云鏗鏘也從金將聲鏗音客廋反)。

** 第六卷

摩那􂠜(下卑野反梵語也唐云好)。

** 第七卷(無字可音訓)

** 第八卷

點黶(上店簟反王逸注楚辭云點污也說文云點小黑也從黑占聲下一琰反前苾蒭尼律第十五卷中已具釋)。

流澾(下灘達反顧野王云澾滑也說文亦澾滑趺過也從水達聲)。

為槊(下霜捉反前有部律第三十七卷中已具釋)。

擯㡿(上必胤反下齒亦反前有部律第十四卷中已具釋)。

慙赧(上雜甘反尚書云唯有慙德也說文云慙愧也從心斬聲亦作慚下尼簡反前有部律第一卷中已釋)。

皮屩(下強略反又音喬說文云屩履也從履省喬聲也)。

不𩍓前(邕拱反遮擁也)。

揩摩(客皆反)。

栗姑毘(次音襜攝反楚語也唐義淨譯云彼國皇族貴種也舊翻云梨車子是也)。

㳄唾(上羡延反考聲云㳄口中津也說文云慕欲口液也從夂從水律文從延作涎俗字也下吐貨反說文云唾口
律液也從口垂聲)。

瞼翻(上劫掩反考聲云眼瞼也文字集略云瞼目外皮也文字典說目瞼也從目僉聲下孚煩反韓詩外傳云飜飛
貌也孟子翻然改之也文字典說翴翻也從羽番聲翴音連)。

被帔(下伾被反釋名云帔披也顧野王云帔者披之於背上也王逸注楚辭在背曰帔也說文弘農人謂帬曰帔也
從巾皮聲帬音群也)。

** 第九卷　第十卷(並無字可音訓)

** 根本說一切有部尼陀律卷第一

戶鈕(下尼九反通俗文云門屈􂝅也廣雅作㺲說文云鈕印鼻也從金丑聲也)。

** 第二卷

篅衣(上腨專反前有部律第十卷中已具釋)。

鑽酪(上纂鸞反前有部律第二十二卷中已具釋下郎各反釋名云酪乳所作也廣雅云酪漿也文字典說乳汁酢
疑也從酉各聲也)。

􂌴麥(上古猛反前律攝第二卷中已具釋)。

其痔病真言文句闕少未詳。

研覈(上齧堅反廣雅云研熟也說文研磨也從石幵聲幵音牽下行革反說文云考實事也從面敫聲敫音擊)。

幰葢(上軒偃反釋名云幰所以禦熱也聲類云車上幰也顧野王云謂布張車上為幰也文字典說從巾憲聲)。

闐噎(上音田毛詩云振旅闐闐也文字典說云塞也從門真聲下煙結反前百一羯磨律第一卷中已釋)。

** 第三卷

門框(下曲王反字書云框門上下兩旁木也禮記云士不虞框也文字典說從木匡聲也)。

鑿為(音昨律文從齒作鑿非也)。

稻䴬(下蠅即反字書云􂎔糠也文字典說云穀麥皮也從麥弋聲)。

** 第四卷

歙煙(上歆急反考聲云歙亦吸字也說文云歙縮鼻也從欠翕聲翕音上同下鷰賢反蒼頡篇云煙熅也說文云火
氣也從火垔聲垔音因律文作烟俗字也)。

剏始(上瘡壯反國語云剏制天下也賈逵注云始也說文云造法剏業也從井刃聲也俗作創)。

茅𦳋(上夘包反考聲云茅草名也說文菅也從草矛聲也菅音間下乖壞反聲類云𦳋草可以為索也左傳云雖有
絲麻無棄管𦳋也說文草也從草㕟聲􄅄音科怪反律文從朋作蒯俗字也)。

釜篦(必迷反)。

􄃡線(上百萠反前百一羯磨第四卷中已具釋下先箭反前律攝第三卷中已具釋)。

** 第五卷

􃳫客(上孤五反鄭注周禮云行賣曰𧶜坐販曰􃳫也鄭注禮記􃳫謂􃳫物貴賤也白虎通􃳫固也守固物待民來以
求利也古今正字坐􃳫賣售也從貝史聲史音古說文從人白擁蔽也左右象蔽形也)。

有蠱(下沽五反鄭注周禮云毒騷蠱物而病害人者也說文云腹中蟲也從蟲從皿)。

灒汙(上則散反前律攝第十四卷中已釋下烏故反廣雅云汙濁也字書云塗也顧野王云汙猶相染污也孔注
尚書云汗不潔淨也說文從水于聲也)。

耳璫(下黨郎反釋名云穿耳施珠曰璫也文字典說耳珠也從玉當聲也)。

** 第六卷

同𢝐(去焉反考聲也愆過也顧野王云凡物差過亦謂之愆文字典說云繩愆紏謬也從心􃳡聲􃳡音寒幹反律文
作𠍴其俗𠍴字亦不成非也)。

白鶴(下何各反)。

鵰鷲(上鳥寮反下音就)。

** 第七卷

狐貈(上護孤反說文云狐􄁌獸也鬼所乘也從犬瓜聲瓜音古花反下何各反考聲云貈獸名也似狐而小也論語
云狐貈之厚以居也說文云貈似狐多睡從豸舟聲豸音雉律文從犬作狢俗字也)。

瘳愈(上丑周反孔注尚書云瘮差也考聲病損也文字典說云疾愈也從疒翏聲翏音力救反下瑜主反孔注論語
云愈猶勝也賈逵注國語云病差為愈也文字典說從心俞聲)。

葡萄(上步摸反下道勞反前有部律第二十四卷中已釋)。

捼使(上奴和反前律攝第五卷中已釋)。

駢闐(上便邊反下鈿憐反前有部律第四十三卷中已具釋)。

躓頓(上知利反前有部律第二十七卷中已具訓釋)。

** 第八卷

棧之(上查諫反考聲云棧閣道也廣雅棧閣也漢書燒其棧道是也說文云棧棚也從木戔聲棚音白萠反)。

頹毀(上隊雷反前有部律第十二卷中已釋)。

其𦆠(下達位反白㲲織餘殘𦆠頭也說文云織餘也從糸匱聲)。

** 第九卷

譏誚(上幾希反下撨笑反前有部律第三十五卷中已釋)。

銸子(上黏輒反釋名云銸拔取髮也文字典說云拔毛具也從金聶聲聶音同上律文作鑷俗字也)。

脣吻(下聞粉反鄭注考工記云吻口邊也蒼頡篇云脣兩邊也文字典說卩脣兩邊也從卩勿聲也)。

** 第十卷

却㭰(下醉髓反考聲云􂌯鳥卩也文字典說云鳥喙也說文從朿此聲朿音次律文從角作觜俗字也)。

蠅𠯗(上翼繒反考聲云蠅蟲名也鄭箋詩云蠅之為蟲汙白為黑也說文云蟲之大腹者也從黽從虫下音迊考聲
云唼淺入口而味之也𠯗亦嗍也古今正字從卩從帀聲也亦作𠾱經從妾作唼俗字也)。

蹴蹋(上秋育反前苾蒭尼律第六卷中已釋下談臘反前律攝第一卷已具釋)。

陿小(上咸甲反前苾蒭尼律第十八卷中已具釋)。

** 根本說一切有部毘奈耶攝頌第一卷

剖折(上普后反孔注尚書云中分為剖也又云剖破也左氏傳云與汝剖分而食之也說文云判也從刀咅聲咅音
偷厚反下星積反考聲云折剖木也亦分也詩傳云折分析也文字典說破木也從木斤聲)。

扇侘(下圻嫁反楚語也)。

癵跛(上劣員反下波麼反麼音磨跛反前有部律第十九卷中已具釋)。

匾㔸(上邊辮夂下音梯考聲云匾𠥶薄闊貌也並從上扁虒皆聲也上音方扁音辯虒音天伊反)。

齵齒(上耦溝反前有部律第二卷中已釋)。

瞷眼(上音閑韻英云目多白也方言云瞷眄也蒼頡篇云目病也說文云戴目也從日間聲也)。

㧈行(上音引前有部律第二十五卷中已釋)。

壞弶下強向反前有部律第三卷中已具釋(下強向反前有部律第三卷中已具釋)。

􄅅割(上窟昆反考聲云荊名去其髮也鄭注問禮云髡頭髮也說文鬀髮也從髟亢聲髟音必遙反鬀音俤計反下
竿曷反孔注尚書云割害也廣雅云斷也裁也文字典說剝也從刀害聲)。

** 第二卷

韁棄(上音畺前苾蒭尼律第九卷中已釋)。

婆雌(下此資反梵語也唐云守護律文作雌亦同)。

榛叢(上土臻反淮南子云榛木叢也考聲草木密盛也文字典說從木秦聲也下徂紅反孔注尚書云叢聚也書云
凡物之聚曰叢也說文云以草聚生日叢也從莘取聲莘音土角反律文作叢不成字非也)。

詀婆(上點黏反梵語也)。

紅茜(下千霰反說文云茜茅蒐也可以染綘色也人血所生從草西聲)。

襵婆(上古涉反梵語也)。

畔􂜴(上音伴下提戾反梵語也唐云禮拜)。

帶𦶇(下辱種反廣雅云𦶇􄅆也又云􄅆𦋺也文字典說云𦇧也從毛茸聲茸同上􄅆音思錄反)。

尨毛(上邈那反案尨毛西國麤惡毛也說文云犬之毛也又云雜色不純為尨也從犬彡聲)。

鉢𤪭(下聞奮反讀與問同音前有部律第四十二卷中已釋)。

釬鍱(上寒幹反下音葉前苾蒭尼律第二卷中已釋)。

刷削(上拴刮反拴音踈員反前苾蒭尼律第二十卷中已釋下襄鵲反廣雅云削減也詩傳云侵削也)。

** 第三卷

矛矟(下霜捉反前苾蒭尼律第四卷中已具釋)。

侏儒(上主儒反下乳珠反前有部律第二十五卷中已具釋)。

口吃(下斤乙反前律攝第八卷中已釋)。

𥿳稊(下弟泥反前苾蒭尼律第十二卷中已具釋也)。

藷蕅(上渚如反王逸注楚辭云藷甘蔗也顧野王云薯蕷名為上藷也說文亦云甘蔗也從草諸聲下五苟反考聲
云蕅蓮根也尒雅云荷芙蕖其根蕅也文字典說云芙蕖根也從草從水禺聲禺音同上律文作藕亦通)。

蓮梢(下稍巢反考聲云梢末也文字典說云稍頭也從木肖聲)。

白醭(下普本反前苾蒭尼律第十三卷中已釋)。

緻密(上池致反前有部律第三十三卷中已釋)。

洒塗(上西禮反韓康伯注周易云洒濯其心也說文洒滌也從水西聲也下杜盧反詩傳云塗附也廣雅云汙也文
字典說泥也從土涂聲涂音同上)。

** 第四卷

醦毒(上衫斬反又初錦反廣雅云醦酢也埤蒼云酢甚也文字典說從酉參聲參音澀簪反)。

驚飇(下標遙反郭注尒雅云暴風上下謂之飇也尸子云暴風頹飇也說文云扶搖風也從風猋聲猋音同上)。

儜惡(上搦耕反前有部律第三十三卷中已釋)。

踡脚(懼員反顧野王云踡跼不伸也說文踡謂行皆典也從足卷聲)。

不欱(上訶鴿反前薩婆多律第十一卷中已具釋)。

􂫗㗱(上牓莫反下浸入反前有部律第五十卷中已具釋)。

脹􄅇(上張亮反杜注左傳云脹腹滿也文字典說云飽腹痛也從肉長聲也下塞哉反考聲云􄅇魚頰中骨也桂苑
珠叢云魚頰內實也從魚匆聲)。

欠㰦(下音去通俗文云張口運氣謂之欠㰦顧野王云欠㰦引氣張卩也文字典說從欠去聲)。

** 第五卷

鼗鼓(上道勞反前有部律第三十九卷中已具釋)。

縈羅(上瑩營反詩傳云縈旋繞也說文云收韏也從糸從熒省聲韏音倦)。

鈎紐(上苟侯反下尼久反律文作拘非也前薩婆多律第五卷中已釋)。

背􄅈(下誇化反俗字也正作髁考聲云䏶上骨也蒼頡篇云胯兩股外也古文作𡱼亦作胯律文作跨非也)。

􄃻打(上生界反極力打也前有部律第二十二卷中已具釋)。

謦欬(上輕頂反下開靉反前有部律第三十三卷中已具釋)。

灘濄(上坦蘭反前有部律第三十三卷中已具釋下烏和反考聲云濄辡水旋流也從水過聲)。

圊廁(上音青下楚事反韻英云廁溷也棄穢糞坑也)。

摩窒哩迦(珍栗反梵語唐云論藏也或云摩怛可迦分別邪正也)。

* 根本說一切有部毘奈耶雜事攝頌一卷

梳刷(上所初反考聲云梳謂櫛也古今正字云理髮者也從木從䟽省聲也下栓刮反前毗奈耶律第二卷中已釋)。

栗姑毘(次憺涉反梵語王族也)。

木杴(下險嚴反亦作撿)。

氍毹(上具俱反下數千反前有部律第二十六卷中已釋)。

矸石(上寒幹反案有部律經文矸石摩藥磨石也律文從衣作衦非也)。

襯體(上初覲反考聲云襯藉也親身衣也從衣親聲)。

斑駮(下邦邈反前苾蒭尼律第十二卷中已釋)。

瑿羅鉢(上翳奚反梵語也)。

* 根本說一切有部毘奈耶尼陀那攝頌一卷

篅衣(上音篅篅衣者周帀相連縫合猶如篅𥫱名曰篅衣即今之女人所著帬是也)。

承足椹(知林反小木砧也韻英云斫本質也或從石作碪亦從攴作􃳈律本從手作拈非也)。

瀉藥(星夜反凡潟藥為除五藏膓胃積熱及宿食不消故以藥蕩除去其滓帶今體氣通暢即如今之大黃朴消
巴豆犀角等是也)。

染衣倀(摘更反或作𢿵考聲云𢿵展也從木敞聲律中從手從貞作揁非也)。

認衣(人震反韻詮認識也從言忍聲或作訒)。

草􄅂(音準又之閏反縛槀草為之也)。

氍氀(上音衢下數俱反集訓云毛𦋺也出西戎土蕃諸胡國一云有文毛布也)。

* 根本說一切有部大苾蒭戒經一卷

褒灑陀(上保毛反次沙賈反梵語也唐云長養)。

學羸(下力為反杜注左傳云羸弱也賈逵注國語云病也許叔重注淮南子云劣也字書云疲也說文云瘦也從羊
𣎆聲也𣎆音力果反)。

摩那􂠜(下畢野反梵語也此云治罰也)。

澣染(上桓管反劉兆注公羊傳云去舊垢日浣也鄭箋詩云浣謂浣濯也說文云浣濯衣垢也從水幹聲律文作浣
俗字也下如琰反廣雅云染污也說文云以繒染為綵也從水杂聲也)。

貿易(上莫候反前苾蒭尼律第九卷中已具釋)。

漂衣(上匹遙反顧野王云漂猶流也廣雅云激也說文云漂浮也從水票聲票音瓢妙反)。

縷線(上力主反前有部律第二十卷中已釋下先廌反前尼陀那律第四卷中已具訓釋)。

棚上(上白耕反廣雅云棚門也聲類云棚榭也說文云棧也從木朋聲)。

􂐠飯(上尺沼反考聲云熬米麥也埤蒼云􄅉麥也文字典說云􄅊乾麥屑麫也從麥酋聲古作􄅉煼酋音就由反)。

覿遊(上庭曆反前律攝第十一卷中已釋)。

紛擾(上拂文反廣雅云眾也王逸注楚辭云芬盛貌也文字典說紛紜亂也從糸分聲下饒沼反孔注尚書云擾亂
也文字典說煩也從手􄅋聲)。

跳行(上徒彫反蒼頡篇云跳踊也廣雅云上也說文云跳也躍也從足兆聲也)。

內踝(下胡瓦反鄭注禮記云踝足跟也蒼頡篇云踝在足側也聲類云足外輔骨也說文足踝也從足果聲)。

􂔻牛(上夘包反前有部律第五十卷中已具釋)。

* 根本說一切有部苾蒭尼戒經一卷

媒嫁(上每盃反說文云媒謀合二姓為婚媾也從女某聲)。

噉䔉(上談敢反上聲字也韻詮云噉大也食也從口敢聲或作啖下酸亂反說文葷萊也從草􄅌聲􄅌音同上也)。

樹膠(絞爻反案樹膠者樹脂疑結即如桃膠杏膠等形色似皮膠松脂之類即是也說文𦙠也作之以皮從肉翏聲)。

度娠(下音身毛詩傳曰娠振也震動於內說文從人作㑗㑗神集訓云婦人懷孕也字書或作𡝌古字也)。

洗裙(上先禮反下郡雲反正作帬從衣巾)。

撚縷(上年典反下力禹反綫也)。

拊肩(上音撫從手)。

蹲行(音存坐行也)。

庂足行(上音側古字也)。

小團(叚欒反經文從手作摶非也)。

著屐(擎戟反玉篇云今之有齒草履屢也說文屩也從攴從履省)。
一切經音義卷第六十三



一切經音義卷第六十四

翻經沙門慧琳撰

  
  * 
音僧祇戒本一卷　玄
僧祇尼戒本一卷　玄
十誦僧戒本一卷　玄
十誦尼戒本一卷　玄
彌沙塞戒本一卷　玄
五分尼戒本一卷　琳
四分僧戒本一卷　玄
尼戒本一卷　玄
四分含注戒本三卷　琳
四分僧戒一卷　或云曇無德戒闕本
解脫戒一卷　玄
沙彌十戒并威儀一卷　琳
沙彌威儀一卷　玄
沙彌尼雜戒一卷　玄
沙彌尼戒一卷　琳
迦葉禁戒經一卷　琳
戒消災經一卷　琳
優婆塞五戒相經一卷　玄
優婆塞五戒威儀經一卷　玄
舍利弗問經一卷　玄
大沙門百一羯磨一卷(無字音)
十誦羯磨要用一卷　琳
優波離問佛一卷　琳
五分羯磨一卷　琳
四分雜羯磨一卷　闕本
曇無德羯磨一卷　琳
四分尼羯磨一卷　琳
大比丘三千威儀經二卷　玄
隨機羯磨一卷　琳
四分羯磨三卷　琳
尼羯磨三卷　琳
已上計三十一經三十八卷。

* 僧祇戒本一卷　沙門玄應撰

刀擬(魚理反字書擬向也說文擬度也比也)。

不嫽(力彫反謂相嫽𢾊也嫽觸也弄也)。

指攪(古文捁同古巧反字書攪撓也亦亂也)。

欶指(又作嗽同所角反通俗文含吸曰欶戒文作𡂡俗字也)。

􂪮㗱(補莫子立反說文􂪮㗱噍聲)。

* 僧祇比丘尼戒本沙門玄應撰

轡勒(鄙愧反字書馬縻也所以制馭車馬也勒馬鑣銜也字從絲軎)。

遞相(文作递問徒禮反小爾雅遞迭交更也爾雅遞迭也郭璞曰謂更易也)。

羯利(數名也正言迦利沙鉢拏案八十枚貝珠為一鉢拏十六鉢拏為一迦利沙鉢拏也)。

擾亂(如沼反說文擾煩也廣雅擾擾亂也)。

適他(尸赤反爾雅適徃也適事他人也方言宋魯謂往為適適亦歸也)。

佉啁(竹交反佉啁羅此譯云小長牀一朅譇音猪家反)。

百襵(音輒謂裙襵也又音之涉反通俗文云便縫曰襵也)。

偏刳(口孤反謂空其中也方言刳剔也說文刳判也)。

􄅍脚(丘召反說文行輕貌也一曰舉足戲也亦高舉足也戒文作蹺非也)。

* 十誦僧戒本沙門玄應撰

如斤(居銀反說文斤斫木也斤钁也戒本作釿音牛引反說文釿劑也劑音子隨反剪刀也劑非此義也)。

𣦢行(方尺反說文躄不能行也字體從辟從止)。

* 十誦比丘尼戒本沙門玄應撰

門闑(又作臬同魚列反即門限也亦名閫音苦本反)。

喑噫(於禁反下乙戒反喑唶也噫歎傷也亦大聲也戒文作嗌於亦反嗌咽也嗌非字義)。

依入藏經目次第合有根本說一切有部僧
尼戒本。

二卷已入前音義第六十一卷中。

為同一切有部類故入前卷。

* 彌沙塞戒本沙門玄應撰

企行(去豉反說文企舉踵也企亦望也說文云企予望之是也)。

* 五分尼戒本沙門慧琳撰

轡勒(悲媚反顧野王云轡所以制御車中馬也說文馬轡也從絲𨊥聲𨊥與連同詩曰六轡如絲𨊥音衛)。

𤛆牛(夘包反考聲野牛名也山海經云潘侯之山有獸狀如牛而四節生毛名曰犛牛郭注云牛背膝及𩑶皆有長
毛說文西南夷長髦牛也即犛牛尾是也或從毛從𣯛省聲也或從於作旄也)。

若擯(必刃反司馬彪注莊子云擯棄也顧野王云相與排擯也文字典說從手賓聲)。

媒法(每杯反鄭注周禮云媒之言謀也合異姓使和成者也說文亦謂合二姓也從女某聲某音母從木甘聲爾雅
作某誤之)。

羸弱(律危反賈注國語云羸病也許叔重注淮南子云劣也說文瘦也從羊𣎆𣎆亦聲或亦作羸)。

迦郄那(勅知反梵語注衣功德衣名也)。

漂衣(匹遙反或水或風漂失衣也顧野王云漂猶流也說文從水票聲票音必肖反)。

乞縷雇織(龍主反考聲絲縷也文字集略云合綫也說文亦綫也從糸婁聲綫音思箭反或作線也)。

販賣(發萬反鄭注周禮云朝買夕賣者曰販也說文謂買賤賣貴也從貝反聲)。

擊櫪(上經亦反下音歷擊櫪者以指互相㓨為戱也互是㸦字也)。

兜羅貯(當鈎反兜羅梵語草木華絮木綿也猪呂反)。

磔手(張革反考聲磔開也一磔手者張手五指取大指中指所及為量也)。

革屣(師滓反考聲云履之不攝跟者也說文躧亦履也文字典說從尸徒聲或從足作躧蹤䩥𩌦竝古字也)。

畜髲(皮媚反頭髲也毛詩傳曰首飾也說文從髟皮聲髟音必遙反)。

績縷(上音積顧野王云謂緝績麻紵以為布也說文績緝也從糸責聲)。

𥿳襵(知獵反􂑨間小紲也如女人裙細襵也)。

反抄(楚交反考聲收也攬袈裟肩上名為反抄古今正字從手少聲也)。

攜手(惠圭反顧野王云攜謂持也何休注公羊傳云猶提持也說文從手嶲聲嶲音同上從隹􂏱其􄅎從冏冏音女
滑反俗從隹從乃作携誤也􂏱音丑列反)。

不挑(調了反考聲桃謂旋擺手也古今正字從手兆聲擺音補買反)。

戲笑(希意反爾雅云戱譃也說文從戈䖒聲䖒音希俗從虛作戱非也)。

溢鉢(上寅一反爾雅溢盈也顧野王云溢者謚滿而出也說文器滿也從水益聲正從皿作㳑)。

不刳(康姑反顧野王云刳謂空其腹也說文從刀夸聲也夸音丘于反)。

不摶飯(音團聲類摶握也禮記亦謂無摶飯也說文從手專聲經從耑作揣音初累反非經義也)。

* 四分僧戒本沙門玄應撰

旡崖(又作厓同五佳反說文岸高邊者也書有作涯冝佳反涯涘也无涯際也)。

失轄(古文牽鎋二形同胡瞎反軸端䥫也說文轄鍵也)。

磔手(古文㡯同知格反廣雅磔張也磔開也通俗文張申曰磔是也)。

分牻(麻邦反考工記公圭用牻注云牻謂牛也說文白黑雜毛牛也戒文作尨犬多毛也詩云無使尨也吠是也)。

覆苫(舒鹽反爾雅白蓋謂之苫李巡云編菅以覆屋曰苫又音舒燄反苫亦覆也)。

掉臂(徒吊反廣雅掉動搖也)。

噏飯(古文歙噏二形今作吸同許及反廣雅吸歙也謂氣息入)。

犛牛(麻交反說文西南夷長髦牛也今隴西出此牛也戒文作猫貓二形今人家所畜以捕鼠者是也猫非此義也)。

* 四分比丘尼戒本沙門玄應撰

門閫(又作梱同苦本反禮記外言不入於閫注云即門限也)。

䘢髁(口化反三蒼髁尻骨也字林𦝫骨也)。

依入藏目錄此有含注四分戒本兩卷(未音)。

四分僧戒本一卷(或云曇無德戒本佛陀耶舍譯闕本)

* 解脫戒本沙門玄應撰

抪草(普胡反字書抪𢾭也謂敷舒之也說文抪布也今皆作鋪鋪陳也)。

入陛(蒲米反說文升高階也即床陛階陛是也戒文從木作梐補奚反禁獄之名非此用也)。

敧身(又作崎同丘知反謂欹傾不正也)。

蹻脚(丘消反說文舉足行高也漢書蹻足文頴曰蹻猶翹也三蒼解詁云蹻舉足也史記作翹戒文作􂫋口彫反縣
名也􂫋非此義)。

捏作(乃結反埤蒼捏捺郁治也)。

臘佛(謂坐臘臘餅也今七月十五日夏罷獻供之餅也)。

* 沙彌十戒並威儀沙門慧琳撰

翾飛(上血㳂反廣雅云翾飛也說文小飛貌也從羽睘聲睘音葵營反經從虫作蝝郭注爾雅云井中赤蟲也與經
義乖故不取也)。

蝡動(上𨳝尹反考聲云蝡蝡蟲動貌淮南子云昆蟲蝡動是也說文從虫耎聲耎音如兖反經從𦓔作蠕非也)。

蚑行(上音奇文音祇說文蟲行也從虫支聲也)。

瞻盼(上懾廉反毛詩傳云瞻視也古今正字從目詹聲下普患反鄭注論語云盼動目貌也說文邪視也從目分聲
經從𠔃作盻非也)。

隁塞(上央建反考聲從土作堰云積柴土以斷水也說文從匕音系作匽所以畜水也文字典說云隄也陂隁也古
今正字從阜匽聲經從土作堰亦通用)。

派瀆(上普賣反廣雅云水自分出為派說文云水之邪流別也從水𠂢聲𠂢反永字也𠂢音同上也)。

攄蒲(上勑猪反廣雅攄張也老子制攄蒲案攄蒲者賭財戱
也攤錢碁陸等是也古今正字云攄舒也從手慮聲經
作樗俗字也)。

拚舞(上皮變反帝嚳始令人拚舞王逸注楚辭云交手曰拚說文拊手也從手弁聲經從手作挊非也)。

墾掘(上康狠反廣雅墾治出方言謂墾用力也古今正字從懇省聲也經從犬作𡍭非也下羣屈反考聲云掘穿斷
也顧野王云以􃢄發地也說文掘字從手屈聲)。

𧶝鉢(上莫候反顧野王云貿猶交易也爾雅貿賣也市也郭注云廣易名也古今正字𧶝從貝𡖅也卯古丣字也經
作𧴵非也)。

軍持(上音君下音池梵語水瓶也經從金作鍕𨨲非也不成字)。

褺被(上恬頰反文字集略云褺猶襞捲衣也說文重衣也從衣作褺襞音壁捲音厥宛反經作襞被非也)。

污濺(上烏臥反顧野王云污猶相染污也廣雅云濁也亦從宛作涴亦通文字典說從水亐聲下煎見反考聲云謂
不淨也文字典說云濺灒也從水賤聲灒音贊)。

抖擻(上都苟反下蘇走反考聲云抖上舉者也從手斗聲擻見廣韻經作拺非)。

調譺(上庭照反鄭注周禮云調猶相合也古今正字從言周聲下魚誡反考聲云譺欺訛也說文從言疑聲)。

盆盎(上蒲門反周禮云陶人為盆實二鬴音方矩反方言自關而西或謂之盆古今正字從皿分聲下烏朗反郭注
爾雅云盎亦盆也說文從皿央聲經從瓦作盆㼜亦通俗字也)。

潘中(上發爰反杜注左傳云潘米汁也可以沐頭文字典說淅米汁也從水番聲番音同)。

弄上(上祿棟反考聲弄珁也杜注左傳云弄欺𠕀之亦戲也古今正字從廾王聲廾音鞏或從木作梇非經從手作
持誤也)。

㷮畫(上早刀反考聲云燒餘柴也古今正字從火曹聲下華跨反)。

內甌(下於鈎反考聲云小瓦盆也說文義同從瓦區聲區音同也)。

芼扮(上毛報反考聲云芼搴也毛詩云擇也說文芼擇之芼從艸毛聲經從木作枆冬桃也非下敷刎反廣雅云扮
動也聲類云擊也文字典說扮從手分聲經從芬作𣔄非也)。

差跌(上楚冝反廣雅云差𡊮也顧野王謂參差不齊等也說文云貳差不相值從左傘聲傘音垂下田節反許叔重
曰跌仆也說文從足失聲篆作􄅏通)。

道之(上陶老反鄭玄注周禮云道說也注禮記云言也文字典說云從首辵聲經從日作噵非也)。

* 沙彌威儀經沙門玄應撰

派瀆(普賣反說文派水之邪流別也廣雅水自分出為派也)。

汗􄅐(子見反山東音也江南曰讚音子且反又音子千反手浣也)。

調譺(五戒反通俗文大調曰譺說文欺調也)。

潘中(蒼頡篇作藩同敷𡊮反泔也說文潘淅米汁也江北名泔江南名潘也)。

𡊅却(府墳反說文𡊅除掃棄也廣雅𡊅除也)。

澆灒(又作濺同子旦反說文灒汗灑也江南曰灒山東曰􄅐音子見反)。

* 沙彌尼離戒沙門玄應撰

箏笛(古文蓫同從的反說文七孔蘥也羌笛三孔戒文作􃤪非也)。

* 沙彌尼戒經　沙門慧琳撰

捎拂(上霜巢反字書云風拂樹梢也考聲云捿取上也方言自關而西取物上者為橋梢從手肖聲下芬勿反廣雅
拂除去也集訓云拭也說文擊過也從手弗聲也)。

肺肝(上妃吠反金藏也說文從肉市聲市音沸經文從甫作脯非也下音干說文木藏也)。

圂廁(上魂困反蒼頡篇云豕所居也說文廁也從口口音韋象形字也亦會意字也下初胾反釋名云廁亦圂也說
文圊廁也胾音甾使反從肉從𢦏𢦏音災)。

懷態(下台帶反考聲云意變無恒也說文常秉意不改也從心能聲能音柰)。

* 迦葉禁戒經沙門慧琳撰

鑊湯(上黃郭反廣雅鑊鼎也考聲有足曰鼎無足曰鑊說文鑴也從金蒦聲也蒦音烏䝞反鑴音熒圭反鑴亦鑊類
也)。

䰅髮(上相逾反考聲云䰅也說文正作須面毛也從頁頁頭也從彡彡象毛也今經文從髟作䰅亦通亦時俗共用
字也下髮音蕃韈反說文頂上毛也從髟犮聲或從首作髮或作㛲皆古字也髟音必遙反犮音蒲未反犮字從犬而􂘒
之􂘒音篇蔑反)。

* 戒消災經沙門慧琳撰

釃酒(上師滓反韻英云以筐𥂖酒曰釃考聲云漉酒具也說文下酒也從酉麗省聲也或從𠕀作􃤝又音所解反
亦通)。

賈販(上音古說文坐販也下發万反韻英云買賤賣貴也形聲字也)。

酒𤉋(之仍反左傳定王享之肴𤉋杜預曰𤉋昇也進也)。

負摙(上浮務反說文負恃也上從人人守貝有所恃故人不從貝為負下力展反淮南子云摙載也考聲摙運也許
叔重注淮南子摙擔負也說文闕此字玉篇或作輦亦通形聲字從㚘㚘音伴)。

餚饌(上効交反說文單作肴啖也從肉㕛聲經文從食作餚俗字也下牀戀反韻英云饌具食也說文正作饌古字
也形聲字)。

* 優婆塞五戒經沙門玄應撰

衡軶(於革反車軶也謂轅端𡑅牛領者也)。

兩舷(胡田反船兩椽也埤蒼船舷也亦名那音扶嚴反)。

掾桷(馳宣反下古學反掾桷􄅑橑皆一物而異名也)。

􄅒奧(於耗反奧室也爾雅室西南隅謂之奧郭璞曰室中隱奧之處也)。

二叟(古文叜𠋢二形今作叟同蘇走反方言叟父長老也東齊魯衛之間凡尊老謂之叟南楚曰父字從叜從又脉
之大候在於寸口老人寸口脉衰故從又從災又音手灾者衰惡也)。

* 優婆塞五戒威儀經沙門玄應撰

樓纂(子管反錫杖下頭䥫也應作鑽子亂反關中名鑽江南名鐏鐏音在困反釋名矛下頭曰鐏也)。

三括(古𡙸反括結束也括猶索縛之也此字應誤冝作搖以招反搖動也)。

* 舍利弗問經沙門玄應撰

督令(字書今作督同都木反爾雅督正也注云謂街正之也方言督理也說文督察也)。

飇焰(又作猋􃽠同比遙反謂暴風也字從猋從風猋從犬非火也)。

亟立(墟記反爾雅𤊅數也數音所角反)。

覢鑠(又作睒同式􃪙反說文暫見也不定也下舒若反鑠光明也)。

係縛(古文繫継二形同古帝反說文係絜束也繫亦連綴也)。

慊至(苦簟反慊慊言䯇䯇也亦慊怏也䯇音苦沒反)。

懇惻(古文記同口很反通俗文至誠曰懇懇信也亦堅忍也下古文測同楚力反廣雅惻悲也說文惻痛也)。

若鏟(又莧反說文一曰平鐵也廣疋謂之鏟也蒼頡篇削平也)。

圊內(七情反廣雅圊圂庰防正廁也釋名言至穢處修治使梁清也)。

準入藏目錄此後合有百一羯磨十卷移在第
六十一卷以同類故。

* 大沙門百一羯磨經一卷(無字可音訓)

* 十誦要用羯磨一卷沙門慧琳撰

作弶(下渠諒反考聲云弶取禽獸具也古今正字云施冈著於道也弓京聲也)。

作䚨(下方吠反桂苑珠叢古今正字並云隿射收繳具也說文義同從角發聲也隿音弋繳音斫經從手作撥非
經義也)。

牽推(上遣延反顧野王云牽亦引也古今正字從冂從牛冂象牛之縻也玄聲下退雷反顧野王云自後排進曰推
說文云推排也從手隹聲)。

若搯(下口甲反考聲云爪搯也文字集略云搯按爪也文字典說云從手舀聲也舀音滔)。

縵衣(上蒲伴反左傳云降服乘縵杜注云車蓋無文也說文云繒無文也從衣曼聲)。

作弶(下渠亮反與前同已釋訖經作摾非)。

瘭疽(上必遙反廣蒼云瘭疽成也考聲云瘭疽瘡名也古今正字從票疒聲下七余反說文夂㿈也疽從疒且聲疒
音女厄反且音子余反)。

* 優波離問佛經一卷沙門慧琳撰

達膩迦(中尼至反梵語人名也或名檀尼迦)。

蓐几(上儒束反郭注爾雅云蓐廗也桂菀珠叢云從草作蓐方衣也古今正字從草辱聲下飢擬反周禮有五几玉
彫形漆素也考聲云按屬也說文几踞也烏形字經從木作机木名也非本字也)。

純尨(上殊倫反鄭注儀禮云純不雜也顧野王案純至羙也古今正字從糸屯聲下𨗿邦反毛詩傳云尨長毛狗也
案經云尨者麤毛也說文云犬多毛雜色不純者曰尨從彡象形字也彡音衫)。

鍼筩(上執林反廣雅云鍼㓨也顧野王云綴衣鐵也說文鍼所以縫衣也從金咸聲或作針俗字也下徒紅反考聲
云竹筩也說文云斷竹也從竹甬聲甬音勇經作筒亦通)。

攢藥(上袒鸞反鄭注禮記云攢猶搖也考聲攢穿也文字典說從手贊聲)。

拂柄(上紛勿反考聲云輕擊也鄭注禮記云拂除塵也下鄙景反賈逵注國語云抦執也古今正字從木丙聲)。

參差(上楚林反顧野王云叅差不齊等也蒼頡篇作叅叅亦差也古今正字從厽㐱聲也經從小作叅俗字也厽音
壘㐱音􄅓下測冝反廣雅云差哀也說文從左􄅔聲􄅔音垂今𥛬書從羊作􃱆訛謬也㐱字從人從彡衺音夕嗟反從牙
從衣)。

擭堆(上泓獲反以手穫取也經從國作爴諸字書並無此字下都迴反王逸注楚辭云魁堆貌也郭璞云堆似沙堆
也古今正字云從土隹聲)。

作摶(下徒巒反鄭注周禮謂摶握也顧野王曰案者握令相著也說文云圓也從手專聲)。

􂫗㗱(上卜莫反桂菀珠叢􄅕噍食聲也廣雅從齒作𪙍亦㗱聲也古今正字從口從愽省聲下子入反聲類云㗱缼
也文字典說云㗱歃噍也從口集聲)。

撩去(上音遼顧野王謂將整理也說文云撩理也從手尞聲尞音力召反)。

著屣(上張略反下師滓反集訓云履之不攝跟者曰屣說文舞履也或從足作躧又從革作𩎉從尸徙聲也)。

著屐(下渠戟反漢書𡊮盎屐步行三十里謂今有􄅖履也孔叢子著高方麤屐見平原君說文屩屬也從屨省攴聲
屩音羌驕反又音脚)。

* 彌沙塞羯磨本沙門慧琳撰

某摽(上矛厚反蒼頡篇某謂設事也桂菀珠叢云未有的名而虛設之曰某顧野王云几不知姓不言名者皆曰某
說文從木從甘下必遙反顧野王云摽謂識處所也說文從木票聲票音同上從手作摽謂擊也非經義)。

畜眾(許六反毛詩傳曰畜養也孟子曰字而不愛豕畜之愛而不敬獸畜之淮南王曰玄田為畜文字典說從田從
玄玄牝也)。

治補(上音持顧野王云治謂修理也說文從水台聲下逋古反鄭注周禮云補謂助不足也說文從衣甫聲也)。

* 四分雜羯磨一卷(闕本)

* 四分羯磨一卷(出曇無德律　慧琳音大界為首)

􄅗器(猪呂考聲云以為筐形貯物也或作􄅘古字也亦作褚亦謂之衣裳桂菀珠叢裝也所謂盛衣物之具也)。

白􄅙(盧大反文字集略云癘風病也字統惡病也說文從萬作癘從􃷎從萬省聲也經從頼亦通)。

乾痟(上音干顧野王云乾燥也說文從乙倝聲倝音幹經從千􃢆字書並無不成字也下小焦反埤蒼痟謂渴病也
亦痟瘦病也從疒肖聲經從水作消考聲消謂滅也非經義)。

蟻子(冝倚反爾雅云蚍蜉大螘也小者螘說文螘亦蚍蜉也從䖝豈聲經從義作蟻俗字亦通也)。

腋已下(上音亦考聲髆下也埤蒼謂胳也在肘後胳亦腋也古今正字與埤蒼義同從肉夜聲經從手作掖
是掖亭字非經義胳音各)。

若捺(難怚反考聲捺按也字林􄅚也埤蒼捺抯也古今正字從手奈聲搦音女格反抯音年迭反怛音丹達反)。

滅擯(必刃反司馬彪注莊子云擯棄也顧野王云相與排擯也古今正字從手賓聲也)。

* 四分尼羯磨一卷沙門慧琳撰

果蓏(騾栗反考聲云蓏蔓生之子爪瓠之屬也應劭注漢書云木實曰果草實曰蓏說文從草㼌聲㼌音揄主反)。

羶􄅛(上設延反杜子春注周禮云羶羊脂也說文羶亦臭也從羊亶聲經從肉作膻謂肉祖字也下性精反杜子春
注周禮云􄅛謂豕膏也孔安國注尚書􄅛臭也說文從肉生聲經從星作腥亦通鄭注周禮謂肉中米似星也並非經義
亶音丹爛反)。

蔗芋(上之夜反考聲甛草名也本草云蔗味甘利大膓止渴去煩熱解酒毒下于句反本草芋味辛一名土芝不可
多食動宿泠病說文芋葉大實根堪食二字並從草庶亐皆聲也)。

堅鞕(額更反桂菀珠叢云鞕謂牢固也古今正字堅牢也從革更聲有從石作硬俗字也)。

棚車(白衡反廣雅棚閣也說文棧也從木朋聲)。

澡罐(上遭老反顧野王云澡猶洗之令潔也蒼頡篇澡盥也說文洗手也從水喿聲喿音先到反下工亂反考聲罐
瓦器也文字集略汲水器也從缶)。

鏡匳(獵霑反考聲云匳似合而上有棱節所以收𣫍物也列女傳云取珠置鏡𣫢之中也古今正字或從竹從斂作
􄅜經從大從品作􃥗不成字也)。

反襵(占獵反)。

就䬸(倉單反鄭玄注周禮云餐謂久食也又注禮記勸食也說文餔也從𣦼食聲𣦼音殘經從水作湌俗用字也餔
音補孤反)。

貧寠(劬乳反考聲寠謂居無財以備禮也郭注爾雅寠謂質陋也說文貧無禮居也從宀婁聲)。

餚饌(上効交反賈注國語肴俎也鄭箋詩云凡非穀而食之者曰餚文字集略肴謂雜膳也文字典說亦膳也從食
􃳕聲或從肉作肴下仕患反鄭注儀禮云饌陳也馬融注論語云謂飲食也說文具食也從食從篡省聲作饌經從巽作
饌亦通用也)。

盥漱(上古緩反顧野王云凡澡洗物皆曰盥春秋傳曰奉迤𣵽盥說文盥澡手也從臼水臨皿也迤音以斯反下踈
祐反考聲漱謂水盪口也禮記云雞初鳴咸盥漱也說文漱盪口也從水欶聲欶音所六反)。

豆􃸐(呼候反本草云豆蔻生南海味溫澁無毒止腹痛嘔吐去口臭氣也異物志云豆蔻生交阯如薑子從根中生
形似救智皮小厚如石榴辛且香也古今正字從草寇聲)。

糅以(女益反鄭注儀禮糅雜也古今正字從刃作籾或作􃯃)。

咀嚼(上疾與反下牆爵反蒼頡篇云咀噍也顧野王云嚼亦噍也廣雅咀亦嚼也說文咀謂含味也並從口且爵皆
聲也噍音樵笑友正從鬯作爵正體字也象爵也􄅝音丑亮反)。

去癊(邑禁反胸􄅞中痰癊病也)。

著㭰瓶(上張略反中子累反考聲􂌯鳥口也說文從此朿聲朿音七賜反或作觜下蒲𡨋反顧野主瓶謂汲
水器也古今正字從瓦笄聲或從缶作缾)。

特敧挐伽他(攲音欺挐音榒伽反梵語法偈也唐云應受施利與供養主成福田之義也)。

白㲲(音牒案㲲者西國木綿花如柳絮彼國土俗皆抽撚以紡為縷織以為布名之為㲲說文從毛疊聲撚音年典
反縷音力主反)。

洟􄅟(上逸之反周易云𧷔咨涕洟說文鼻液也從水夷聲下土課反說文嗟口液也從口􃱆聲)。

相踵(鍾勇反王逸注楚辭云踵繼也說文追也從足重聲或從止作歱亦通)。

窺看(犬䂓反王弼注周易云所見者狹故曰闚觀也方言闚猶視也說文小視也從穴䂓聲)。

* 大比丘三千威儀卷上沙門玄應撰

如掐(又作㓣同口洽反埤蒼掐抓也謂爪傷也)。

盪器(徒朗反說文盪滌也通俗文澡器謂之盪滌也)。

咤噴(都嫁反說文吒噴也吒吒猶呵叱也下普寸反說文鼓鼻也廣雅嚏也文中作𠽾非也)。

調譺(徒吊反廣雅調欺也調賣也下魚戒反廣雅譺亦大調也謂相嘲調)。

顉頭(牛感反說文低頭也廣雅搖也謂搖其頭也)。

僧迦(正言僧脚差僧此云掩覆脚差此云腋名掩腋衣律文作僧迦支或作祗支或作竭支皆訛也)。

尼衛(此譯云裏衣也)。

下尻(苦勞反尻臀也臀音徒昆反)。

去鉎(所京反埤蒼鉎𨫾也謂鐵衣也𨫾音所霤反)。

分衛(此言訛也正言擯荼波多擯荼此云團波多此云墮言食墮在鉢中或言賓荼夜此云團團者食團謂何乞食
也)。

招提(譯云四方也招此云四提此云方謂四方僧也一云招提者訛也正言柘鬪提奢此云四方譯人去鬪去奢
柘復誤作招以柘招相似遂有斯誤也)。

** 卷下

捼手(奴和乃回二反說文捼摧也一曰兩手相切也)。

汙湔(子見反通俗文傍沾曰􄅐山東名也江南名灒音袒旦反)。

得擭(烏獲反謂手握取物也)。

氣泄(古文唾同思列反詩云俾民憂泄箋云泄出也發也廣雅泄漏也)。

掉捎(徒吊反掉搖也振也下所交反捎動也)。

* 四分律刪補隨機羯磨卷上沙門慧琳撰

刪補(上產姦反集訓云刪削也聲類刪定也韻詮云除也訓文剟也剟由刊也從刀冊聲也剟音竹劣反刊音盾冊
音榮下晡母反鄭注周禮云補助不足也文字典說云補裨衣也從衣甫聲也)。

拯拔(上拯字無疊韻取蒸字上聲杜注左傳云拯救助也廣雅收也說文舉也從手丞聲下辨八反考聲云抽也救
也出也文字典說從手犮聲犮音盤末反)。

二轍(纏列反考聲車跡也道也通也從車徹省聲)。

撮略(鑽括反廣雅撮持也孔安國尚書敘云撮其機要今律文浩愽莫究津涯撮其樞要以成羯磨行其事也)。

紊亂(上音問尚書云若冈在綱有條而不紊孔安國曰紊猶亂也說文從糸文聲糸音覓)。

鍼鼻(執任反俗作針亦同)。

** 中卷

幖幟(上必遙反廣雅幖幡也說文幖亦幟也從巾從票票音疋遙反下齒志反廣雅幟幡也亦作􃰞說文並從巾形
聲字也)。

𧝵衣(徒協反王逸注楚辭云𧝵襜褕也方言云禪衣也江淮南楚之間謂之衣襟也襜音昌閻反褕音余昭反又音
翼朱反禪音單從衣也)。

襵衣(上之葉反博雅襵襞也蒼頡篇韏也襞音必益反韏音卷)。

磔手(陟挌反廣雅磔張也博雅開也律文從手作搩非也)。

棃棗(上力之反下遭嫂反律文作棗非也)。

蕤蔗(上􃲧佳反字書蕤草也本草有萎蕤草也考聲苑垂貌也說文草木華盛貌也或作蕤經文作􂰜俗字也下之
夜反王逸注楚辭云蔗羙草名也汁甘如蜜也或作𧀹)。

掃灑(上蘇早反廣雅掃除也亦作埽下沙賈反說文灑洗也律文作酒非)。

** 下卷

一軼(田結反又音逸左傳懼其侵軼我杜預曰軼央也何注公羊傳過也蒼頡篇從出前也說文從車失聲)。

氍氀(上具俱反下數衢反波斯胡語也博雅氍氀西戎𦋺㲜也即是毛錦有文彩如五色花㲜也西域記云出波
利斯國即波斯國是也)。

聯類(上力廷反博雅聯綴也廣雅續也或作連亦作縺同)。

虛耗(下呼報反)。

一槩(古愛反聲類槩摩也鄭注禮記槩量也禮記槩平斗斛者)。

* 四分僧羯磨上卷沙門慧琳撰

妙躅(下重錄反漢書云伏氏之執躅音義曰躅跡也考聲躑躅猶徘徊也或作䠱也)。

戒橃(下煩韈反馬注論語編竹木浮於水上大者曰橃小者曰桴埤蒼桴也說文海中大船也或作𦪑律文作筏俗
字也)。

敷榮(上撫無反孔注尚書敷布也又舒也韓詩遍也說文從文從􄅠􄅠音同上攴音普卜反)。

韜真(上討刀反考聲藏也或作綢說文劒衣也從韋舀聲)。

𥿳㲲(上悉計反說文從糸從囟俗文從田作細俗字訛也下徒協反案㲲西國草花絮撚以為布也囟音信)。

掩正(上於撿反鄭箋詩云揜覆也郭注方言藏也鄭注禮記隱翳也杜注左傳匿也或作掩同也)。

浮囊(下諾當反說文有底曰囊浮囊即浮瓠也)。

絕紐(下女久反鄭注禮記紐冠上鼻也廣雅綟束也說文結而可解曰紐也)。

隤綱(上大迴反廣雅隤瓌也說文墜下也從阜從􄅡即古貴字也下各郎反考聲綱𠕀上繩也說文紀也從糸􄅢
岡)。

慧炬(上胡桂反方言慧明也鄭注論語有才智也說文從心從彗彗音囚歲反下渠呂反說文作苣苣束草爇火以
昭燎也從草從巨)。

弱齡(上而灼反孔注尚書弱㒬劣也杜注左傳敗也下歷丁反鄭注禮記齡人壽之數博雅年也)。

眇觀(上彌小反博雅𦕈莫也王逸注楚辭遠貌也方言小也)。

亟歷(矜力反)。

鎧律師(上開改反𦒱聲鎧兜鍪也說文鎧甲也)。

洛陽(上即各反經文作雒古文字也)。

乖舛(上古壞反字書乖背也說文戾也從北從千下川耎反孟子奸交也許叔重注淮南子􄅣相背也字書互也
謂差𢆰不齊也或作蹐也)。

輒述(上陟業反漢書輒專也說文從車從耴律文從取作輒訛略不正也耴音知葉反下脣聿反鄭注禮記述謂訓
其義也孔注尚書述修也)。

** 中卷(無字可音)

** 下卷

罵詈(上馬􄅤反下力智反禮記曰怒不至詈言而有罪者𠕀之也說文並從冈從馬從言經文從四作罵詈訛也)。

阿㝹婆多(奴俟反梵語)。

韁𣏾(上居良反蒼頡篇韁馬緤也說文馬靮也或作繮同緤音仙列反下與即反郭璞注爾雅𣏾橜也)。

乾痟病(上葛安反下小遙反埤蒼曰渴病曰痟也)。

糞埽(上分問反說文弃除也從拱推䒠棄米曰糞今經作糞俗字也或作􃺓下桑倒反說文埽除也從土帚聲也)。

逃竄(上道刀反鄭注禮記云逃去也廣雅避也說文亾也從辵兆聲下倉亂反杜注左傳竄匿也賈注國語隱也考
聲藏也說文􂑋古今正字蔽也塞藏也從鼠在穴中象形字也)。

若剝(下邦𨗿反鄭箋詩云剝削也廣雅脫也蒼頡篇云去其皮也說文裂也剋割也從刀彔聲彔音祿)。

腐􄅥(上扶甫反廣雅腐臭也敗也說文爛也從肉府聲也下勒且反)。

蕛稗(上弟奚反郭注爾雅稊似稗布地而生穢草也下蒲賣反杜注左傳云稗草似稻穀說文從禾弟聲也)。

簁楊(上所擬反古今正字從竹從麗作籭音山皆反又音師訓云竹器也可以取粗去細也或從師作篩說文簁箄
竹器也從竹徙聲徙音𣦸箄音必迷反粗音倉胡反)。

擯除(上音殯考聲擯弃也落也古今正字云相與排擯之也從手賔聲也)。

而㽄(音西韻詮云破聲也)。

扣時(上苦狗反孔注論語云扣擊也或作叩)。

麁撲(上倉胡反下普剝反)。

斤剗(察限反博雅削也或作鏟)。

* 四分尼羯磨卷上(出四分律)沙門慧琳撰

􂞅禱(上於琰反考聲云𧞣穰也說文從示從厭經文作猒義非也下乃老反鄭注周禮求福曰禱廣雅謝也)。

瘨狂(上興年反鄭箋毛詩瘨病也聲類風病也廣雅亦狂也說文腹脹也或作瘨)。

癰疽(上𥾍恭反司馬彪注莊子曰不通為癰說文腫也下七余反莊子注曰浮熱為疽說文疽亦癰也從疒從且且
音即余反)。

洟􄅟(上以脂反說文洟鼻液也下吐臥反說文口液也)。

** 中卷

𨋁治(上尼展反說文𨋁車轢也轢音歷案轢車所踐也律文作𨋁俗字也下直之反)。

立盪(堂朗反廣雅盪洗也說文縧器也滌音亭歷反)。

** 下卷

羸老(上力垂反賈注國語羸劣也說文廋也從羊從𣎆𣎆音落和反)。
一切經音義卷第六十四


一切經音義卷第六十五

翻經沙門慧琳撰

  
  * 
音大愛道比丘尼經二卷　玄
犯戒報應輕重經一卷　無
五百問事經一卷　琳
摩得勒伽律十卷　玄
鼻柰耶律十卷　玄
善見律十八卷　玄
佛阿毘曇經二卷　玄
毘尼母經八卷　玄
薩婆多毗尼婆沙九卷　玄
律二十二明了論一卷　玄
右十經六十二卷同此卷音。

** 大愛道比丘尼經卷上玄應撰

精廬(力居反廬舍也精廬文人近名非古典即精舍也)。

倓然(徒闞反蒼頡篇倓恬也說文倓安也廣雅倓靜也今皆作淡闞音苦濫反)。

踱跣(又作􃤐同徒各反下西典千典二反三蒼云以脚踐土也諸書作徒跣)。

歔欷(喜居反下虛既反字林涕泣貌也蒼頡篇泣餘聲也亦悲也)。

蒺䔧(茨栗反下力尸反布地蔓生者也爾雅薋蒺䔧是也)。

漏溢(古文决同弋一反字林溢滿也)。

咍笑(呼來反字書蚩笑也楚人謂相調笑為咍經文作唉於來反應聲也唉非此義)。

撿押(居斂反括也括猶索縛也下古押也爾雅押轉也謂押束也)。

庶幾(爾雅庶幸也郭璞曰庶幾僥倖也又云庶幾尚也庶冀也幾微也)。

蜎飛(一全反字林虫貌也或作蠉古文翾同呼全反飛貌)。

蚑行(渠支反又音奇謂䖝行貌也周書蚑行喘息是也)。

圭合(古携反漢書多少者不失圭撮四圭曰撮孟康曰六十四黍為一圭也)。

燔燒(扶袁反字林燔亦燒)。

婬佚(又作劮同與一反蒼頡篇佚蕩也亦樂也)。

洋銅(以良反謂煑之消爛洋洋然也三蒼洋大水貌也字略作煬釋金也)。

摸𢱢(亡各反方言摸撫也謂撫循也下蘇各反埤蒼摸𢱢捫搎也搎音孫)。

抵推(都禮反大戴禮夏小正云抵猶推也謂相推排而坐也)。

襜衣(昌占反爾雅衣蔽前謂之襜郭璞云即今蔽𣍿也言襜襜然前後出也)。

踞牀(記怒反字林踞亦蹲也亦跨也律文作倨倨傲也不遜也倨非此義)。

巫師(武俱反事鬼神曰巫在男曰覡覡音刑擊反在女曰巫說文能事無形以降神也)。

變殞(又作隕同為愍反聲類殞沒也墜落也)。

媟黷(相列反下古文䢱嬻二形今作黷同徒縠反方言媟狎也謂親狎也黷慢也傷也謂相輕傷也)。

犇走(古文𩦥今作奔同補門反疾走也釋名云奔變也有急變奔赴之也)。

** 卷下

修恂(私巡反廣雅恂敬也爾雅恂信也亦戰慄也)。

用啖(又作啗噉二形同達敢達濫二反廣雅啖食也啖亦與也)。

妖冶(於驕反下以者反周易冶容誨淫劉瓛曰冶妖冶也經文作蠱蟲行毒害也非經義)。

愵態(穰酌反弱者䎡弱也經文從心作愵古文懟𧖷二形今作愵同奴的反愵憂也)。

𧤀戾(書無此字冝作䚠胡本反此恐誤作字冝作很胡墾反很戾也違也說文不聽從也字從彳從良聲)。

滀在(釋名作滀諸書作蓄稸二形同抽六反蓄止也廣雅蓄聚也積也)。

履䩙(又作韅同火見反著掖者也今取其義應作鞙胡犬反)。

嫈瞑(字林乙莖莁莖反心態也亦細視也經文作𥌽𥇋未見所出)。

鬀䑈(又作剃同他計反說文鬀剔也盡及身毛曰髴文中作梯他第反廣雅梯洟也下力酌反廣雅䑈略治也亦強
取也文中作䑈)。

憙傅(方務反傅附也謂塗附也漢書傅脂粉是也)。

珠璣(居衣反說文珠不圓者也字書云一曰小珠也)。

訕貴(所姦反論語惡居下流而訕上者孔安國曰訕謗毀也蒼頡篇訕非也)。

鴆餌(今作酖同除禁反大如雕紫綠色長頸赤喙食虵者也以羽晝酒飲之殺人也下而至反蒼頡篇餌食也凡
所食物皆曰餌)。

煩苛(賀多反國語苛我邊鄙賈逵曰苛猶擾也廣雅苛怒也)。

禁圄(魚呂反釋名云圄禦也謂禁禦之)。

剖形(普後反剖破也說文剖判分也廣雅剖析也)。

依目錄次第合音根本律攝頌五卷。

* 雜事律攝頌一卷
　尼陀那目得迦攝頌一卷

已合入音義第六十一卷中為同
有部類故。

* 犯戒報應輕重經一卷(無字可音訓)

* 五百問事經沙門慧琳撰

都籬(里知反考聲云籬蕃也歷也或竹或木樹為柵籬也從竹離聲經從木作㰚山梨木名也)。

籬裏(下音里文字典說云在外謂之表在內謂之裏上下從衣中間從里里亦聲也說文衣內也)。

欲償(尚羊反廣雅復舊也說文還也從人賞聲)。

蛇螫(上音虵正體字也經從也作虵俗字也下聲隻反說文云毒蟲螫蜇也蟲行毒也從䖝赦聲經從赤作𧋒不成
字非也)。

經唄(排賣反埤蒼云梵讚聲也考聲云僧尼法事梵唄聲也)。

凭几(憑證反周書凭玉几也說文依几也從任從几有從馮作憑俗字也經文作備非也下音紀禮記有五几玉彫
彤漆素几等五種几是也說文几象形字也經從木作机俗字也)。

有𢛡(毛報反字書云雨中行頂蓋也說文作􂏖蠻夷小兒頭衣也象形字也經從衣非也)。

未制(止例反經文誤書剬字從耑非也)。

僥倖(上經遙反下音幸案僥倖者殊其分偶遇得名為僥倖考聲云非分而求曰僥倖並從人形聲字)。

楗椎(上音𠃵下直追反二字並從木形聲字也楗椎者警眾打靜木椎也經從追作槌俗字也)。

掘坑(上群律反考聲穿也斷也從手屈聲下客耕反蒼頡篇坑陷也爾雅墟也郭璞云壍池也古今正字從土亢聲
亢音剛或從阜作阬)。

擯出(上必刃反爾雅擯弃也史記相與排擯古今正字從手賓聲或從人作儐賓字從正正音綿典反從尸作賓俗
字也)。

遃請(上音彥蒼頡篇􄅦迎也廣雅行也古今正字從辵從彥或從言作這亦通)。

有貰(尸曳反顧野王云貰猶賖也說文􄅧也從貝世聲古文作賁也)。

一搏(叚欒反說文搏握也從手尃聲經文從耑作揣非也)。

嫌代去(上叶兼反文字集略云嫌心惡也說文嫌疑也從女形聲字也)。

㩻鉢(綺奇反說文𢼨不正也從危支聲或從山作崎崎險也經文從口作􄅨非也下般末反)。

刮取(上關八反考聲云橫刃掠之曰刮說文從刀從适省聲掠音略)。

啗餅(上談敢反亦作啖廣雅噉吞也說文食也從口臽聲經文從敢作噉俗字也)。

炊作(出隹反韻詮云炊蒸也說文爨也從火從吹省聲也)。

贖不(神辱反考聲云以財償直曰􄂂韻詮云收􄂂扡說文􄂂賈也從貝從𧷓𧷓音育今俗用從賣誤也𧷓從冏
從貝從宍宍音陸古陸字也)。

棖食(上宅耕反韻詮云棖觸也從手長聲經文從木從尚作棠音唐棠梨木名也非經義也)。

擗匈(上毗亦反又考聲云撫心也從手辟聲下勗恭反說文匈􃬄也從包省􃺭聲也經文從􃶏作胸非也)。

吹潠(孫寸反埤蒼云潠噴也顧野王云以口含水噴也從水巽聲經從孫作𠹀噴音普門普悶二反)。

推排(上他雷反說文推亦排也從手隹聲也下白埋反文字典說排亦推也從手非聲也)。

販􃺣(上發萬反考聲云販者買賣以求利也說文買賤𧷓貴也從貝反聲下麥拜反考聲鬻也衒也說文出物也從
出買聲也)。

鞾鞋(上􄅩禾反胡服也廣雅謂之甲沙或謂之𩌈䩲皆夷人方言有異也集訓作鞾字林從化作靴並俗字也考聲
正作􄅪從履省禾聲也說文闕無此字諸字書無疊韻韻詮云有項履也亦􄅫履屬也本外國夷人服也自晉魏已來中
國尚之今以為公服也)。

僧友(盤沫反梵語也義翻為等遍或云食遍此無正譯即相傳今之等供是也)。

𠴵犯(諸字書並無此字准經義是呪字即呪咀之呪也)。

跳躑(上提彫反蒼頡篇跳踊也廣雅上也說文蹶起也躍也從足兆聲下程炙反俗字也說文從啇作蹢住足
也顧野王云驟舉足而不進也從足形聲字)。

麁㲲(下音牒西國草花布也或作緤又作􄅬古字也)。

購贖(上鈎候反廣雅購償也說文以財贖物也形聲字也下常燭反尚書金作贖刑王肅注云以金贖罪也說文
從貝𧷓聲𧷓音育從冏從􃳔􃳔古文陸字也今從賣誤也實難改正也)。

綜習(上宗送反列女傳云織者可以喻治政推而往引而來者曰綜說文機縷持絲交者也從糸宗聲下尋入反顧
野王云習謂積習成之也尚書曰習與性成說文從羽從白經從言作謵非也謵音獵殊非經意也)。

銅銚(下調曜反銅銑者淺鎗字也經文從堯作鐃音撓交反樂器名也非但字誤義亦甚乖傳冩者請改之)。

黤黮(上烏敢反下談感反聲類云黤黮㴱黑貌也不明淨也說文如桑椹之黑色也黤黮二字並從黑形聲字)。

奉法(上逢捧反上聲字說文奉承也從𡵄𡵄音峰從𢌬𢌬音拱從手今隸書從省略作奉記也經文作王法甚
無義冩誤也)。

依目錄次第有根本律攝十四卷已入音義第
六十一卷中以同有部類故。

** 摩得勒伽律第一卷沙門玄應撰

摩得勒伽(或言摩低黎迦或言摩怛履迦此譯云母以生智故也)。

為𢫈(或作檐餘占反言如屋檐遮堂室也仍未詳)。

** 第二(無字音訓)

** 第三卷

子驩(三蒼云此古歡字同音呼官反說文馬名也)。

** 第四第五至第十(並無字音訓)

** 鼻柰耶律第一卷沙門玄應撰

兼該(古來反該備也方言該咸也)。

謏然(蘇了反謏小說文小也誘也)。

緘縢(古咸反下達曾反說文緘束篋也廣雅緘索也縢繩也亦緘閉)。

諄諄(古文訰同之純之閏二反說文告曉之熟也案諄諄誠懇貌也詩云誨示諄諄是也)。

鈐波(胡耽渠廉二反)。

獖者(扶云反說文銕豕也謂揵豕也羠􄅭羠音似)。

雞鶚(娥各反雕屬也摯鳥也如雕而黑文白首赤足喙如虎爪音如晨鵠也)。

捭挑(臂彌反椑千果名也上林菀多烏捭是也)。

猳玃(古遐反下居縛反說文大母猴也似彌猴而大色蒼黑善㩴持人好顧眄也)。

** 第二卷

轝出(與居反蒼頡篇舉也對舉曰轝)。

如𥑐(於甲反自上加下也)。

幡倢(且獵字獵二反謂口舌往來貌也詩云倢倢幡幡謀欲讚言傳曰倢倢猶緝緝幡幡猶翩翩也)。

系頭(戶帝反調達第五比丘名也)。

** 第三卷

令碩(市亦反方言齊宋之間謂大曰碩亦曰美也)。

鑰牡(餘酌反下莫後反謂出鎻者也捶關下牡也案鑰與牡所以封固關閉令不可開也)。

虺毒(古文䖝螝二形同呼鬼反毒蟲也韓非子曰虫有虺者一身兩口爭食相齕遂相煞也)。

** 第四卷

牝牡(脾忍反說文畜母也雌也下莫苟反說文畜父也雄也飛曰雄雌走曰牡牡此一義也)。

凡閾(古文𨵨同呼域反爾雅秩謂之閾郭璞曰門限也秩音田結反)。

凡楣(靡飢反爾雅楣謂之梁郭璞云門上橫梁也廣雅楣梠也)。

四徼(古𢎨反四門巷也即𠪄中四徼曰是)。

篅成(市緣反說文判竹圓以成穀􃻝篅也􃻝音徒損反)。

** 第五卷

囈語(魚世反眠中不覺妄言也列子云眠中􄅮囈呻呼是也􄅮音五合反)。

赦宥(書夜反說文赦置也周禮三赦一赦幼弱二赦老耄三赦愚憃下禹救反宥寬也宥亦赦也周禮三宥一宥不
識二宥過失三宥遺忘)。

筑笛(知六反筑形如箏刻其頸而握之頸築之故謂之筑字從巩者握持之也巩音拱共手為拱字也)。

桎梏(之曰反下古木反在手曰桎在足曰梏蒼頡篇偏著曰挃參著曰梏也)。

噤切(渠飲反閉口為噤噤謂不開也)。

赶尾(巨言反通俗文舉尾走曰赶律文作揵非體也)。

肱挾(又作厷同古弘反下胡頰反廣雅臂謂之肱爾雅挾藏也說文挾持也)。

烹鴈(普羹反烹煑也方言烹熟也凡煑於鑊中曰烹於鼎曰升)。

敲節(又作敲同口交反說文敲橫撾也謂下打者也)。

擲拋(又作􄅯同文亦反擲投也𢩨也下普交反字林拋擊也通俗文杖橜曰拋拋打亦通語也今有拋車亦作此音
普孝反律文作笣非也古洽反夾䣛也)。

** 第六卷

蟲蠹(丁故反字林木中蟲也穿食人器物者如白魚等並皆是也)。

弓鞬(又作韉靬二形同居言口且二反廣雅弓藏也謂弓衣曰鞬釋名鞬建也弓𠂕並建立其中)。

塔婆(或言偷婆或言藪斗波皆訛也正言窣覩波此言廟也)。

** 第七卷

痱癗(又作􄅰同蒲罪反下力罪反案痱癗小腫也)。

撓擾(字林火刀反撓擾也下如紹反廣疋擾亂也說文擾煩也)。

激動(古歷反流急曰激激發也亦感激也)。

如厭(伊琰反字苑眠內不祥也蒼頡篇伏合人心曰厭說文厭合也字從厂猒聲厂音漢)。

** 第八卷

亘然(古鄧反謂坦然也亘亦遍也竟也)。

嘬羅(楚快反梵言阿婆嘬羅天子食地􃫩者也)。

企望(古文趼𧿍二形同墟豉反謂舉踵曰企)。

淰水(江南謂水不流為淰音乃點反關中乃斬反說文淰濁也埤蒼淰水無波也律文作澹非也)。

捽滅(存沒反說文手持頭髮也捽亦擊)。

** 第九卷

掊水(蒲交反通俗文手把曰掊說文掊把也)。

劦掣(力計反比丘名劦掣子也)。

魁首(苦𢌞反魁師也亦首也廣雅魁主也)。

荼揭(尊者荼揭妒渠謁反人名也)。

虵蠆(勑芥反字林皆行毒虫也關西謂蠍為蠆􃚹音他達力曷二反)。

** 第十卷

蚩弄(古文𦏿同尺之反廣疋蚩輕也謂輕笑也)。

𥿳襵(知獵之涉二反廣雅襵屈也襞也)。

噏飯(又作吸同希及反廣疋吸飲也吸猶引也)。

盡梟(吉堯反說文倒首也賈侍中說斷首倒懸即梟字也謂懸首於水上竿頭以肆其辜也廣雅梟磔也或作梟二
形通用也)。

暱夜(梵言暱夜泥此言打杙封地也)。

水竇(徒􂫖反謂水所道也說文竇空也孔穴也)。

豍豆(補迷反廣雅豍豆䝀豆也)。

持戟(居逆反廣雅偃戟雄戟也方言三刃杖南楚宛謂之偃戟)。

擭飯(於􃫛反廣雅擭持也謂以手擭取也律文作摑非也)。

􂫗㗱(又作𪙍同補洛反子立反說文噍貌也取味也)。

** 善見律第一卷沙門玄應撰

鹿野(在波羅柰國昔日如來與提婆達多俱為鹿王各領五百餘鹿在此林中時王出獵盡欲殺之中有雌鹿懷子
垂產菩薩鹿王以身代之王感仁慈盡免其命即以此林用施諸鹿鹿野之号自此興焉也)。

大寺(梵言鼻詩羅此云遊謂僧遊履處也舊來以寺代之寺司也公舍也有法度也釋名云寺嗣也治事者相嗣
續於其內也字從寸㞢聲㞢古之字也)。

衣桁(或作荇胡浪反可以架衣也爾雅竿謂之椸是也椸音移)。

坋那(浮云反阿毗曇藏名也依字廣雅坋分也)。

𨦚鈇(胡瓜反此古文華字又作鏵下府干反莝刃也亦橫斧也鈇櫍也)。

彷徉(婆羊反下餘章反廣雅彷徉徒倚也案彷徉徘徊也)。

一尗(又作叔􃬼二形同失六反廣雅大豆曰尗小豆曰荅也)。

遷提(淺仙反言可遷徙提挈也或作荃提言以荃草為之也非此方物出崑崙中律文或作先提)。

絜裏(古文作􃣡同古纈反絜束也繫也字林一耑也)。

和上(經中或作和闍皆訛也應言鄔波弟邢此云近誦以弟子年小不離於師常逐常近受經而誦也又云鄔波拕
邪此云親教舊譯云知罪知無罪名為和上也)。

阿闍梨(經中或作阿祇利皆于闐等諸國訛也應言阿遮利夜譯云正行又言阿遮利邪此云軌範舊云於
善法中教授令知名阿闍梨也)。

哂陁(或忍反摩哂陁者是阿育王子也)。

** 第二卷

布薩(此訛略也應云鉢羅帝提舍邪寐此云我對說謂相向說罪也舊云淨住者義翻也)。

鷓鴣(之夜反下古胡反埤蒼鳥似服鳥而大字指云鷓鴣鳥其鳴自呼飛徂南不北形如此雉也)。

企摩(輕以反人名也依字企立也從人從止經文從山作仚古文危字人在山上貌也)。

迦螺(勒和反人名也律文作蝝悅專反爾雅蝝覆䗇虫名也蝝非此用)。

** 第三卷

唱薩(此言訛也正言娑度此譯云善哉)。

整畟(楚力反畟謂正方也)。

** 第四卷

揀木(力見反揀木子如指白而黏可以浣衣也)。

一蛤(古合反字林燕雀所化也秦曰牡蠣)。

鑱剌(仕衫反廣雅鑱謂之鈹謂針刺也說文鑱銳也)。

誌名(字詁今作識誌記也)。

** 第五卷

􂌯破(今作𠲿同子累反廣雅􂌯口也字書鳥喙也律文作􂌤徐䎡反􂌤非此義也)。

一𢹍(虛奇反方言陳楚宋魏之間謂𧋠為𢹍郭璞曰𢹍𧋠瓠勺也今江東呼勺為戲律文作桸假借也稀正音虛衣
反桸木名也汁可食也桸非此義)。

歠糜(古文作吷同昌悅反說文歠飲也歠欱也飲音呼荅反律文作啜時悅反啜茹也甞也啜非今旨)。

㝯客(奇驕反廣雅㝯寄客也律文作僑高也僑非此用)。

緘口(古咸反緘閉也字林束篋也廣雅緘索也取其義矣)。

懟恨(直纇反爾雅懟怨也忿也)。

** 第六卷

囊襻(又作礬同普諫反今衣要襻也)。

為鋌(徒頂反謂銅䥫樸也)。

翡翠(􃫩畏反且醉反雄赤曰翡雌青曰翠出鬱林南方異物志云翡大於鷰小於烏𦝫身通黑唯匃􃮓背上翼後
有赤毛翠通身青黃唯六翮上毛長寸餘其飛即羽鳴翡翡翠翠因以名焉字指云南方取之因其生子漸下其巢須可
取之皆取其羽也)。

** 第七卷

癡疙(魚訖反廣雅疙癡也通俗文小癡曰疙也說文癡不慧也埤蒼癡騃也)。

生肬(又作疣默二形同有流反廣雅肬腫也古文肬贅也小曰肬大曰贅贅音之芮反)。

蚺虵(而塩反字林大虵也可食大二圍長二丈餘異物志云蚺虵食灰吞鹿出鹿與巴虵同也)。

䳕鳩(音浮俗多作鵴渠六反通俗文佳其謂之鵴鳩爾雅佳鳺鴀郭璞曰即䳕鳩也律文作孚非體也)。

狗獺(他遏他鎋二反說文形如小犬水居食魚者也律文多作狙𧖆􃝥三形並非也)。

𤚩牛(疾辛反字略云牛名也)。

** 第八卷

從容(門木也案從容舉動也今取其義也)。

㦿戶(又作搛同口減反通俗文小戶曰㦿字書㦿窓也律文作扂字與􄅱同音餘􃪙反戶鍵也又音簞非今所用
也)。

擺撥(又作􄅲同補買反下補沫反說文㨢兩手垂下前後揮也廣雅云揮開也撥除也揚也)。

虫蛀(俗音注此應蠧字丁故反謂䖝物損壞衣者如白魚等也律文有改作住也)。

戶向(許亮反三蒼北出戶也律文作扄古熒反開鈿也扄非此用也)。

作繖(又作傘同桑爛反謂繖蓋也)。

蟹眼(又作䲒同胡買反說文水䖝也八足二螯旁行也)。

米黏(又作粘同戶孤反􃮼黏二體也)。

縷茸(如容反說文茸草茸也亦亂􄅳也今取其義也)。

三股(又作骰同公戶反說文股髀也謂脛本曰股今取其義律文作鼓非體也)。

八廉(力占反廣雅廉棱也方言箭三廉者謂之羊頭箭也)。

弓法(居雄反世本揮作弓宋忠注云黃帝臣也山海經少昊生般始為弓此言是也說文以近窮遠故曰弓也律文
從木作杛非體也)。

門闑(又作臬同魚列反小爾雅橛謂之闑郭璞曰門捆也)。

** 第九卷

大瓮(又作堈同古郎反方言㼚甖也注云今江東通言大瓮為㼚)。

旡籃(力甘反筐屬也字林大茖也笿抷籠也纂文云大筐也笿音力各反方言抷笿也)。

及􃰾(徒登反廣雅藤藟也今呼草蔓筵如葛之藟者為藤也)。

甘蕉(子姚反出廣州子不堪食生人間籬㨙上作藤用薄擣傅腫大驗也)。

椰子(聲類作䓉同以車反異物志云椰高十尋葉居其未果名也子及久席遍中國)。

手搦(又作𢾼女卓女草二反搦猶捉也說文搦按也)。

石榰(今作支同之移反爾雅榰柱也說文柱下也)。

及鰐(五各反廣雅魚名也鰐魚長二丈餘有四足似鼉齒至利有禽鹿入水齧𦝫即斷)。

魚笱(占厚反謂以薄為魚笱也曲竹捕魚者也)。

卛取(九万反通俗文汲取曰率說文率抒漏也舀也舀音弋少反)。

鑰匙(又作𨷲同餘酌反下是支反律文或有從手作提非也)。

** 第十卷

麈麖(之庾反字林似鹿而大一角也麠又作􄅴同居英反爾雅麠大麃牛尾一角麃即麞也色黑耳白麃音蒲交
反䴢別名也)。

直贉(又作瞼同徒感反通俗文市買先入曰𧸘今言𧸘錢者也)。

沙糖(又作餹同徒郎反􄅵甘蔗作之也)。

木槿(居隱反爾雅椵木槿櫬木槿似李花朝生夕殞可食者也)。

** 第十一卷

上湍(土桓反疾水也說文疾瀨也水流沙上曰瀨瀨淺水也)。

五篙(古豪反謂㓨舩竹也長二丈以䥫為鏃者也)。

肪膏(府房反說文肪􃫩也脂也三蒼有角曰脂無角曰膏也)。

有㰆(蒲戒反謂鍜家用炊火令熾也)。

􃣱簇(古胡反以尖竹頭布地也下楚角反東京賦云瑇瑁不簇薛綜曰不叉矠取之也廣雅胡餅家用簇簇刺矠音
叉白反矛屬也)。

漫讚(莫半反漫猶不實也不分別善惡也律文作𢿜􃣳𢿜無文彩也𢿜非此用也)。

遭浛(又作塗涵二形同胡南反方言浛沉也字體作􄅶船沒也)。

縋煞(又作硾同直偽反謂懸重曰縋也通俗文懸鎮曰縋是也)。

拼石(古文􄅷𩊖二形同補耕反謂振繩墨拼彈者也)。

壘柵(力癸反下叉白反軍壁曰壘竪木曰柵也)。

時笮(側格反笮猶壓也今謂笮出汁)。

剗草(又作鏟同初眼反廣雅剗削也聲類剗平也)。

** 第十二卷

脚夾(古洽反夾取也三蒼夾輔也)。

捻置(奴頰反通俗文指持為捻捻亦程也)。

** 第十三卷

屋霤(又作瘤同力救反說文屋水流下也凡水流下皆曰霤律文作留非體也)。

孱那(士簡士延二反比丘名也)。

儒䎡(而俱反說文儒柔也術士之稱也䎡弱也)。

** 第十四卷

誘訹(古文羑䛻􃣶三形同餘手反說文誘道也引也教也亦相勸也訹私律反說文訹誘也廣雅􃯄談也律文作唀
非也下作恤非體也)。

物裨(又作埤朇二形同毗移反又音􂹲補也助也增也益也)。

殕壞(敷九反廣雅殕敗也埤蒼殕腐也)。

翁親(烏功反安鳥頭上毛曰翁翁一身之最上祖一家之最尊祖為翁者取其尊上之意也)。

細􃙧(又作綴同遲致反案緻蜜也)。

** 第十五卷

俸祿(扶用反案俸與也膏米賜錢皆曰俸也祿福也案古者未有耕稼民食野鹿在事之人闕於田獵官賜以物當
其鹿處後人因之謂為食鹿變鹿為祿者取其神福之義也)。

渥地(烏學反謂沾濡曰渥也渥亦厚也)。

龜鱓(又作鱔䱉二形同音善訓纂云虵魚也)。

香莩(撫俱反梵言憂尸羅此譯言皮也亦花也)。

摒擋(方政反下多浪反通俗文除物曰摒擋摒除也)。

木摶(字宜作剸徒端反剸謂剸截也)。

水觚(古胡反論語觚哉馬融曰觚禮器也一升曰爵二升曰觚是也律文作觚非也)。

謇吃(居展反下居乞反通俗文言不通利謂之謇吃律文作謇蹇二形非也)。

** 第十六卷

穄米(子曳反說文穄似黍而不粘者也關西謂之麋是也)。

物撓(火高反說文橈擾也謂撓攪也)。

撩與(力條反撩擲也說文撩理也)。

腹羅(或作福羅或云富羅正言布羅此云短靿靴也)。

傖吳(仕衡反晉陽秋曰吳人為中國人為傖人俗又總謂江淮間雜楚為傖)。

卷褺(徒頰反襞也字林重衣也)。

瘤病(力周反說文瘤腫也聲類瘤瘜肉也謂腫結不潰散者也)。

鐵烙(力各反謂燒䥫著物也律文作錯非也)。

** 第十七卷

下矴(都定反謂柱下石也經文作磸近字也)。

那蒐(所留反外國藥名也)。

蕤子(今作挼同汝誰反藥草也核可治眼字從廾生豕聲)。

除苹(皮兵反爾雅苹萍其大者蘋注云水中浮萍也)。

** 第十八卷

箱篋(司羊反下苦協反箱謂盛衣器也)。

指挃(夘栗反廣疋挃刺也謂以手指觸人也)。

* 佛阿毘曇論上卷玄應撰

生萼(又作楞同五各反謂承花者曰萼)。

** 下卷

閹人(於儉反說文閹竪宮中閹昬閉門者也周禮閹十人鄭玄曰閹精氣閉藏者今謂之宦人也主閉門戶故曰
關)。

捼不(奴𢌞奴和二反說文捼摧也兩手相切也)。

紋身(無分反謂繒有文章曰紋文作文古文作文青與赤為文說文錯晝)。

㾨人(於解反廣雅㾨矬也)。

氣𠲿(宜作欬瘶欬音苦代反江南行此音又丘既反山東行此音下蘇豆反說文瘶逆氣也上氣疾也蒼頡篇齊部
謂瘶曰欬論文作氣非也)。

枯癎(核間反聲類今謂小兒瘨曰癎也)。

血痛(冝作瘻音漏癰屬也身中蟲𩒐腋隱處皆有也或作漏血如水下也)。

陰頹(徒雷反釋名陰腫曰頹字林作㾽重疾也)。

尰血(又作瘇止隴反爾雅腫足為尰今巴蜀極多此疾手臂有者亦呼為尰也)。

瘤癖(力州反說文瘤腫也聲類瘤瘜肉也)。

噦吐(於月反通俗文氣逆曰噦說文噦氣𤕻也)。

毛冗(如勇反散也冝作𦶇而容反謂古貝垂毛者也毳飾也)。

** 毘尼律第一第二(先不音)

** 第三卷

銼􄅸(才戈才鹿二反下力戈反聲類小釜也亦土釜也名鎢錥音烏育)。

相跋(說文作夭同補末反相跋躐也躐踐也躐音力涉反)。

掊汗(蒲交反通俗文手把曰掊說文掊把也律文作刨近字也)。

俟一(古文竢𥏳䇃三形同事几反爾雅俟待也)。

讁阿(知革反方言讁怒也郭璞曰謂相責怒也讁譴也譴訶也責也)。

** 第四卷

聰喆(又作哲悊二形同知列反爾雅哲智也方言齊宋之間謂智為哲明了也)。

傅之(方務反案傅楢附也謂塗附也漢書皆傅脂粉是也)。

鐴土(補赤反埤蒼鐴大犁耳也)。

䘢之(又作褚同知􂖗反通俗文裝衣曰䘢)。

漉著(或作淥同力水反水下貌也漉浚也律文作濾近字也)。

𩛢饙(思流反下又作餴同府云反字書蒸米也廣雅饙謂之𩛢爾雅云饙稔也亦餾也)。

** 第五卷

刻鏤(肯則反爾雅水謂之刻注云治璞之名也廣雅刻書也鏤力鬪反爾雅金謂之鏤鏤刻也)。

銅魁(苫迴反說文羹斗也律文作􄅹又作鐦皆非也)。

燭樹(時注反樹猶立也或作竪殊廋反說文竪立也兩通)。

相敢(古膽反三蒼敢必行也不畏為之也廣雅敢勇也敢犯也亦進也謂相競)。

䞈金(古文作𧵥同几髮反廣雅䞈賭也賭物為䞈也)。

稚𢐙(梵言壹蒭此云箭也今作𢐙古候反說文張弓弩也)。

饋汝(古文餽同渠魏反說文饋餉也進物於尊者亦曰𩞩饋亦祭名也)。

** 第六卷

淋水(古文瀶同力針反字林以水沃也灌也)。

師範(又作范同音犯爾雅範法也常也)。

搔摸(桑勞反說文搔刮也搔抓也下亾各反方言摸撫也即摸𢱢也律文作撈力高反方言鉤取也撈非此義)。

欱作(呼合反說文欱歠也欱合也文中作哈土合反哈然失所也字書此與啗字同徒濫反並非此義)。

欹側(又作𢻪崎㩻三形同丘知反說文欹䧢㑯側不安也)。

** 第七卷

木柿(敷癈反說文削朴也朴札也謂削木皮也)。

** 第八卷

體瘃(又作𤷚同知錄反謂手足中寒作瘡者也)。

籬上(又作攡拖二形同體力支反通俗文柴垣曰籬釋名云以柴作之䟽離離然也)。

** 薩婆多毘尼婆沙第一第二(先不音)

** 第三卷玄應撰

作發(府越反謂機發也說文射發也廣雅發舉也律文作撥補沫反撥除也撥去也撥非此義也)。

飄然(敷遙反飛揚貌也飄猶吹也輕飄也律文作驃方召反馬色也驃非此用)。

波演(梵言波衍那此云周圍廊舍院也)。

以摘(都革反蒼頡篇取也)。

** 第四卷

漸染(或作㵶同子廉反廣雅漸漬也濕也相染污也後漢書墨子泣乎白絲如漸染之易性是也律文作􃪙毛也􃪙
非此用)。

稸積(又作蓄同恥六反蒼頡篇稸聚也積也)。

甲冑(古文䩜同除救反字林兜鍪也律文作鈾非也)。

大棒(又作棓同蒲講反說文棒大杖也)。

一丳(初眼反字菀今之多肉丳也)。

駝毛(大河反河駝也律文從馬作駝非體也)。

羖羊(公戶反亦名羯羊三蒼羖䍽也)。

揵稙(直致反舊經多作揵遲梵言臂吒揵稚臂吒此云打揵稚所打之木或檀或桐此無正翻彼無鐘磬故也
今經律多作揵椎誤也)。

** 第五卷(先不音)

** 第六卷

羅艻(郎北反香菜也俗言避石勒諱改名羅香也律文作勒非體也)。

胡荾(又作荽字苑作䕑同私規反韻略云胡荽香荽也愽物志云張騫使西域得胡綏今江南謂胡䕑亦為葫𦺬音
胡析閭里間音火孤反)。

** 第七卷

鵽鶉(竹刮反爾雅鵽鳩􃵔雉郭璞曰大如鴿似雌雉鼠脚歧尾為鳥憨急群飛出北方沙漠地也俗名突厥雀也憨
音呼濫反)。

猖狂(齒揚反謂狂騃也莊子云猖狂妾行是)。

** 第八卷

牙旗(渠基反熊虎為旗刻牙為飾因以名焉論文作衛牛墟反行貌也又作衛魚家魚舉二反馮翊縣名也並八
此用)。

** 第九卷

蟻封(府逢反封謂起土增高也封亦厚也如封壃界也)。

不喫(口迹反謂喫噉)。

嚼食(自略反廣雅嚼茹也字書咀也亦即噍嚼也)。

* 明了論玄應撰

竝起(又作並同蒲鞭蒲茗二反爾疋並併也併音蒲茗反)。

布沙他(或作甫沙他此云增長謂半月叉磨增長戒根叉磨此云忍謂容恕我罪舊名懺者訛略也)。

攡牆(又作籬拖二形同力支反通俗文柴垣曰㰚釋名云以柴作之䟽離離然也)。
一切經音義卷第六十五



一切經音義卷第六十六(小乘論音)

翻經沙門慧琳撰

  
  * 
音阿毘曇八揵度論三十卷　玄
發智論二十卷　琳
法蘊足論十二卷　琳
集異門足論二十卷(上帙十卷琳下帙上卷音入後卷)
右四論八十二卷同此卷音。

* 阿毘曇八揵度論卷第一沙門玄應撰

𧿡渠(亦言伐伽此譯云部亦品之別名也)。

首盧(亦名室路迦或言輸盧迦彼印度數經皆以三十二字為一輸盧迦或名伽陀即一偈也)。

** 第二卷(先不音)

** 第三卷

貪餮(又作飻同他結反說文餐貪食也論文或作饕音他勞反杜注左傳云貪財曰饕貪食曰餮也)。

** 第四第五第六乃至第十六(並先不音)

** 第十七卷

戶𨷲(古文作鑰同余酌反方言關東謂之鍵關西謂之𨷲)。

鍼筒(古文作箴針二形今作鍼同支諶反說文所以用縫衣者也)。

羠形(羠音夷聲類云騬羊也徐廣曰羯羠猛健羊也騬音食陵反)。

犛牛形(夘包反西南夷長毛牛也論文作猫非也)。

** 第十八已下至第二十七總十卷(並先不音)

** 第二十八卷

旡替(他計反尒雅替癈也替滅也言滅絕之也說文作暜並而立一偏下曰替)。

** 第二十九卷

樂戇(都綘呼貢二反字林愚也謂貪飻樂劑畔味著無猒足若於苦中如駝食蜜也新經論中譯為躭嗜者是也)。

** 第三十卷

不孕(古文𣎜同餘證反說文褱子也廣雅孕㑗也含實曰孕)。

禿騵(音元三蒼赤馬白腹曰騵)。

三蕅(又作𦸲􃥇二形同五口反泉名也依字芙蓉根也)。

𣵽焦(烏木案郭璞注江賦云大壑在東海外𣵽焦海所瀉源水注處也今取無窮無極義也)。

** 阿毘達磨發智論卷第一沙門慧琳撰

煗身(上奴管反廣雅云煗溫也尒雅燠也說文作煖從火爰聲或作㬉今通作暖論作𤏙音而珠反非也)。

煙燄(上咽賢反字書正從垔作煙論文從因作烟俗用字也蒼頡篇云煙熅也廣雅云臭也國語云焚煙達於上也
說文云火氣也從火垔聲熅音慍雲反垔音一人反下閻塹反案字書正從炎作燄論文作焰俗用字也孔注尚書云若
火燃燄燄尚微其所及也字書云燄火燄也說文云火行微燄也從炎臽聲也臽音𨺂)。

羯剌藍(上謇𦽆反中蘭怛反下覽甘反梵語也類初受胎精氣之名也)。

頞部曇(上安葛反亦梵語也即上之胎藏漸變之也)。

閉尸鍵南(鍵音其偃反亦梵語)。

哀羅伐拏(下搦加反梵語云龍王名也)。

** 第二卷

輕捷(下潛葉反考聲云捷健疾也詩傳云捷勝也杜注左傳云克也又云成也說文云擸也軍獲得也從手疌聲擸
音藍帀反疌音同上)。

鋸解(上居御反淮南子云良匠不能以制木可截之以鋸也國語云刑用刀鋸也說文云搶唐也從金居聲也下皆
蟹反賈逵注國語云解削也郭璞注方言云脫也廣雅云散也說文判也從刀判牛角也)。

輕躁(下遭喿反喿音搔到反顧野王云躁猶動也賈逵注國語云擾也鄭注論語云不安靜也古今正字從足喿聲)。

焦灼(上勦遙反廣雅云焦黑也鄭注禮記云煙於火中也又云火之臭也說文云火所燒也古文作𤓪今省為焦論
作燋非也下章若反考聲云灼燒也方言云驚也蒼頡篇云爆也文字典說云炙也灼龜也從火勺聲爆音包皃反)。

𧄼瞢(上騰隥反下墨堋反並去聲字考聲云𧀧𧄼臥初起皃也𧀧音稜蹬反杜注左傳云𧄼瞢悶也文字典說云𧄼
瞢目不明也二字並從夢省登目皆聲也)。

饕餮(上討刀反下天跌反前有部律第五十卷已釋訖)。

甞啜(上尚章反字書正從旨作甞論文從口作􂟆非也考聲云甞美也顧野王云甞口中味之也白虎通云言甞新
穀也文字典說云秋祭名也從旨尚聲也下川𤑔反字書從欠作歠正體字也論文從口作啜俗用字也廣雅云啜食也
尒雅云茹也文字典說云甞食也從口叕聲叕音𠳤劣反)。

** 第三卷

四軶(下鸎格反論文作軶俗字也鄭注考工記云謂轅端上壓牛領木也說文云軶者車轅前木也從車戹聲戹音
上同)。

** 第四卷

瀑流(上袍帽反蒼頡篇云瀑漬也文字典說云江河水漲急也說文云疾雨也從水暴聲暴音同上)。

** 第五卷

掉舉(上條弔反賈逵注國語云掉搖也廣雅云振也春秋傳云尾大不掉也文字典說云振訊也從手卓聲訊音信
下舉字下從手)。

** 第六卷

惽沈(上呼昆反孔注尚書云惽亂也鄭箋詩云童惛謂無所知也廣雅癡也說文不明憭也從心昬聲憭音了昬音
同上下沈音直林反)。

** 第七卷(無字可音)

** 第八卷

塵瞖(下伊計反考聲云目中病也字書云塵瞖瘴目也字林亦目病也案瞖字目障也無所見也從目殹聲殹音同
上)。

** 第九卷　第十卷(並無字可音)

** 阿毘達磨發智論卷第十一

穢濁(上萎衛反字書云穢蕪也顧野王云穢不潔清也惡也文字典說云草穢也從禾歲聲亦作薉下撞學反蒼頡
篇云濁淖也顧野王云濁者不清潔之稱也文字典說云載清載濁也從水蜀聲淖音撓)。

𡧯嘿(上情曆反正體字也論文作寂俗用字方言云𡧯安靜也說文無人聲也從宀尗聲宀音綿尗音叔下儚北反
字書正體字論文從黑作嘿俗字也考聲云嘿不言也漢書云嘿嘿不自得意也文字典說云嘿無言也從口墨聲)。

卵㲉(上鸞短反下苦角反前有部律第十九卷中已具釋訖)。

** 第十二卷

有覆(下孚救反賈逵注國語云覆猶葢也禮記云天無私覆也說文云覂也從西復聲覂音封奉反)。

喜渴(下看遏反顧野王云渴謂須飲也蒼頡篇云涸也毛詩云匪渴也說文云盡也從水曷聲涸音胡各反)。

** 第十三卷

薪積(上信津反考聲云薪析木也鄭注禮記云薪柴也又注周禮云木曰薪也文字典說亦云柴也從草新聲下資
賜反周禮云遺人掌那之委積鄭注云少曰委多日積也說文聚也從禾賽聲論從草作𧂐非也)。

摶如(上奪鸞反考聲云令相著也愽雅云摶猶握也附持也杜注左傳云摶者手摶也又云取也字書云按圓也說
文云圜也從手專聲)。

融銷(上育嵩反考聲云融銷也說文炊氣上出也從鬲從蟲省聲也鬲音曆丁小焦反鄭注禮記云銷散也說文云
鑠金也從金肖聲鑠音商斫反)。

** 第十四卷

媅嗜(上荅南反考聲云媅亦嗜也玩也毛詩云女之媅𠔃說文媅樂也從女從甚會意字也論文從身作躭俗字也
下時至反考聲云貪也欲也愛也孔注尚書云甘嗜無厭足也鄭注禮記云慾喜也又云貪也文字典說從口耆聲)。

** 第十五卷

有癡(下恥之反埤蒼云癡騃也淮南子云不免於狂癡也說文云不慧也從疒疑聲也騃音五解反疒音女厄反)。

** 第十六卷(無字可音)

** 第十七卷

靜慮(上情性反尒雅云靜謀也顧野王云靜安也治也息也和也思也說文云審也從𤯝爭聲下呂據反鄭箋詩
云慮謀也尒雅云思也廣雅云識也廣也文字典說從思虍聲虍音呼)。

** 第十八卷

胎卵(上泰來反淮南子云婦孕四月而胎也蒼頡篇云胎謂未生也廣雅云三月為胎也說文亦云婦孕三月也從
肉台聲也下鸞短反考聲云烏子未分也說文云凡命無乳者卵生也象形字也)。

淳質(上順倫反亦作􄅺惇論作淳俗用字也案􄅻質之字正從酉作𨣶漢書云一色成體謂之𨣶言不雜也孔注尚
書云粹也又云為𨣶一之行也賈逵云專也廣雅厚也說文從酉𦎫聲𦎫音同上亦作純)。

** 第十九卷

哮吼(上孝交反埤蒼云哮嚇大怒也古今正字云豕驚聲也從口孝聲也嚇音赫下詬狗反字書正作吽又作咆也
論文作吼俗用字也考聲云牛虎鳴曰吼也古今正字云熊羆子呴噑也又謂獸聲也鳴也噑也從口孔聲也噑音豪
也詬音黑搆反)。

惽沈(上忽昆反下朕淋反前第六卷中已釋訖)。

** 第二十卷

撾打(上竹瓜反考聲云撾擊也馬策也聲類云撾捶也魏志云撾折其脚也文字典說云打也從木過聲也)。

妙翅鳥(翅音詩至反以形色為名也背及兩翅皆作金色亦名金翅鳥即梵語名迦婁羅王也)。

塵坌(下盆悶反前有部律第四十卷中已釋訖)。

鵂鵶(上朽尤反下音留考聲云怪鳥也集訓云鵂鵶即𪇑鶘惡鳥也尒雅鵅鵋䳢郭注云今江東呼鵂􂔴為鵋䳢亦
謂之鴝鵅案此鳥晝伏夜飛巢於崖穴中鵂􂔴與𪇑鶘皆以所鳴之聲為名也大如角鷹倉黑班色食諸小鳥及蛇鼠等)。

凶險(下杴奄反杜注左傳云險猶惡也賈逵云危也廣雅云難也方言云高邊也說文云阻難也從卪僉聲論文作
撿非也)。

度塹(下韱艷反顧野王云今謂城池為塹也字書云城隍也周書云無渠塹而中也說文云塹坑也從土斬聲)。

** 阿毘達磨法蘊足論卷第一沙門慧琳撰

虛誑(下居況反考聲云誑欺之以言也賈逵注國語云誑猶惑也杜注左傳云欺也文字典說亦惑也從言狂聲)。

耽諸(上膽甘反前發智論第十四卷中已釋訖正作媅)。

策勵(上鐺索反下力制反前有部律第六卷已釋訖)。

罝弶(上借邪反郭注尒雅云𦊨猶遮也文字典說云免罟謂之罝也從网且聲也网音网下強鞅反字書正作弶論
文作摾非也前有部律第三卷中已具釋訖)。

捃多比(上君惲反惲音縕捃反梵語也)。

隁塞(上蔫㦥反今亦作堰論文作堰非也顧野王云隁所以停畜水也考聲云塞也文字典說云從卩匽聲匽音同
上下僧則反俗字也說文正從􄅼作塞考聲窒也滿也當也鄭注論語云塞猶蔽也說文云隔也從土塞聲􄅽音上同􄅼
音展)。

抄掠(上初窖反字書云抄亦掠也古今正字云謂強取物也從手少聲下力斫反前有部律第十卷已釋)。

􄅾媵(上正妻字下承證反考聲媵謂從嫁也杜注左傳云送女曰媵也方言云媵寄也又云託也文字典說云媵之
以姪娣從女勝省聲)。

麴糱(上穹鞠反尚書云若作酒醴尒唯麴󰋲也左氏傳云有麥麴乎方言云宋魏陳楚之間謂麴為􄂬也文字典
說云從麥匊聲􄂬音曲也匊音弓六反下言列反考聲云糵者粟麥牙生也說文云牙米也從米𦵮聲)。

** 第二卷

憺怕(上談濫反下伻麥反伻音拍萌反論文從炎作惔非也顧野王云憺怕恬靜也王逸注楚辭云憺安也足也字
書云怕無為也子虛賦云怕𠔃無為澹𠔃自持也說文云憺安也怕無為也二字並從心詹白聲也)。

霖􂚋(上立砧反霖􂚋正字也論文從雨作霪俗字也考聲云雨三日已上為霖也郭注尒雅云久雨不止謂之霖􂚋
也詩傳云􂚋大雨也賈逵注國語云滯雨也從雨林聲)。

溪澗(下姦晏反詩傳云山夾水曰澗也說文義與詩傳同從水間聲)。

聰叡(上麤公反論文作聰俗字也尚書云聽曰聰也毛詩傳云聰聞也韓詩外傳明也說文云察也從耳忽聲忽音
上同也下悅惠反尚書云叡作聖也孔注云叡智也賈逵注國語云明也說文云深明也從􃰺從目從谷省聲也􃰺音殘)。

僧伽胝(下音知梵語也唐云大衣九條也)。

不迃(下䊸禹反包咸注論語云迃猶遠也鄭注禮記云廣也大也孔注尚書云避也文字典說迥曲也從辵亐聲辵
音丑略反䊸音憶於反)。

** 第三卷

能􃴰(下師利反論文作駛音決非義也考聲及蒼頡篇並云馬行疾也古今正字亦云疾速也從馬㕜聲)。

懊歎(上阿藁反考聲云懊惱歎恨也古今正字從心奧聲奧音阿告反)。

** 第四卷

如癰(下擁恭反司馬彪注莊子云浮熱為疽不通為癰也說文云腫也從疒雝聲雝音上同)。

** 第五卷

機黠(上寄依反考聲云機動也顧野王云機謂機變也周易云樞機之發榮辱之主也說文云主發謂之機也從木
幾聲也下閑軋反郭註方言云黠謂惠了也顧野王云桀黠姦忒也說文云堅黑也從黑吉聲桀音乾櫱反軋音晏八反)。

** 第六卷

面皺(下莊瘦反正從芻作皺論文作皺俗字也因草書略也考聲云皺皮聚也文字典說云皮寬聚也從皮芻聲芻
音惻于反)。

𦠍痛(上昂各反考聲云𦠍斷也從肉㖾聲也㖾音同上見考聲說文無此字正作谷卩上阿也象形字也谷音強略
反亦作𠶸亦作臄並見說文今俗用作腭齶並非也)。

􂵒病(上桑奏反古今正字從疒作瘶寒病瘶也論文從口作嗽非也考聲云􄅿氣衝喉病也埤蒼云寒熱為病也字
書云𦙄鬲中疾也文字典說從疒欶聲欶音同上)。

噫病(上於界反考聲云食飽噫氣聲也鄭注禮記云噦噫謂𦙄膺中病也文字典說云恨辭也痛傷之聲也從口意
聲)。

癩病(上來帶反文字集略云癩者五藏風病也癀雅云癩大風病也古今正字從疒從賴聲也)。

痳病(上立砧反聲類云痲謂小便數而難出也文字典說云疝病也又云小便歰病也從疒林聲)。

癲病(上典年反文字集略從疒作癲賊風入五藏狂病也廣雅云癲狂也聲類云風病也文字典說亦云惡風病也
從疒顛聲)。

歐逆(上謳口反考聲云歐謂欲吐也字書云胃中病也說文云歐吐也從欠區聲)。

㾽癭(上長類反左傳云有沉溺重㾽之病也杜注云重㾽腫也風入小膓也廣雅云㾽陰腫病也文字典說云重㾽
也從疒追聲下嬰郢反山海經甘棗之山有獸名白能食之治癭古文作𦢆字也說文云頸腫病也從疒嬰聲)。

㿃下(上音帶蒼頡篇云㿃下婦人病也釋名云痢下至重赤白曰㿃也廣雅云腹內瘡也文字典說云痢病也從疒
帶聲疒音女厄反)。

漏泄(上樓豆反考聲云漏落也顧野王云漏亦泄也許叔重注淮南子云穿也孔也失也蒼頡篇云浸去也文字典
說云從水屚聲屚音同上也下先列反詩傳云泄去也鄭箋云出也發也杜注左傳曰泄減也方言云歇也廣雅云泄泆
也文字典說云舒散皃也從水世聲)。

痃癖(上現堅反俗用字諸字書惣無此字亦無本字案痃病即腹中冷氣病也發即脉脹牽急如似弓弦故俗呼為
痃氣病也從疒從絃省聲下匹亦反考聲云癖腹中塊病也聲類云宿食不消者也文字典說從疒辟聲)。

殉逝(上巡俊反左氏傳云殉以人從死也應劭云亡身從物曰殉也文字典說從歺句聲歺音矝)。

一剃(下挮帝反俗字也正體從髟作鬀考聲云鬀削髮也廣雅云鬀剔也說文云翦𩬇也從髟弟聲剔音聽的反)。

打罵(下麻暇反考聲云罵以惡言相詈辱也左氏傳云失弓而罵也字書云罵也文字典說云從网馬聲)。

躭湎(上荅含反正作媅前發智論第十四卷已釋訖下綿褊反孔注尚書云沉湎于酒過差失度也詩傳云天不湎
尒也文字典說從水面聲)。

栽杌(上子來反鄭注禮記云栽猶植也春秋傳云楚圍蔡里而栽植也說文從木𢦏聲也𢦏音哉也下五骨反考聲
云杌株髠餘木也詩云天之杌我也文字典說云杌椊也從木兀聲椊音才兀反)。

** 第七卷

扣鉢(上音口說文扣擊也從手口聲下半末反俗用字也說文中無玉篇云交州雜事記云晉大康四年臨邑國王
獻鉢及白水晶鉢般子慎通俗文中從犮從皿作盋古字也)。

警覺(上京影反孔注尚書云警戒也亦覺也廣雅云不安也鄭注禮記云警猶起也文字典說從言敬聲)。

磨瑩(上莫波反考聲磨礪也亦研也廣雅磨珠玉使發光明也文字典說從石麻聲下縈定反廣雅瑩亦磨也說文
玉色也從玉從熒省聲也熒音戶扄反)。

陿小(上咸甲反正從阜從阝作陿論文從犬作狹非已見前釋)。

** 第八卷

溉灌(上紀未反顧野王云溉謂灌注也莊子水潦之溉於田也說文溉猶灌也從水既聲也下官換反顧野王云
灌猶沃澍也說文從水雚聲雚音同上)。

畦壠(惠圭反前文已重釋下龍腫反畦之壃畔也論文從阜作隴亦通用)。

慳垢(上苦間反文字集略云慳謂愛惜財也文字典說云悋惜也從心堅聲也下鈎厚反顧野王云垢謂不潔清也
文字典說云垢穢濁也從土后聲)。

** 第九卷

觝揬(上低禮反聲類云觝觸也至也古今正字從角氐聲下屯訥反廣雅云揬搪揬也衝也字書云揩也文字典說
從手突聲論文作突音同上是大竇也深也與論文義乖不取也)。

罩网(上嘲校反毛詩傳云罩籗也郭注尒雅云捕魚籠也文字典說從𠕀卓聲藿音苦郭反下亡眆反鄭注禮記
云鳥罟曰羅冈也顧野王网者羅罟之􃴖名也說文疱𦏁所結繩􂖗田􂖗漁也從冂象网交文也或作􄆀籀文作网古文
作冈論文從糸作俗通用字也)。

頑騃(上五關反考聲頑愚也廣雅云頑鈍也文字典說從頁元聲頁音頡下崖蟹反前律攝第十卷中已具釋訖)。

蛆螫(上展列反考聲云蛆毒蟲螫也廣雅云蛆痛也文字集略作蜇亦云痛也古今正字從虫且聲下聲亦反毛詩
云自求卒螫也說文云蟲行毒也從虫赦聲赦音舍)。

施詫(下丑亞反文選云鳥有無生𧧳詫也郭注尒雅云詫詫也又云告也文字典說云過詫也從言宅聲)。

燅髭(上祥閻反。正體字也。鄭注禮記云沈肉於湯也。又從火作爓俗字也。愽雅從尋作燖古文燅字也。玉篇考聲並
從􃳑作􄆁書人誤作非也。說文云於熱湯中爚肉也。從炎從熱省聲也。亦從炙從㶣作𤍙論文從覃作燂俗用字也。又有
從肉從閻作𦢨說文玉篇中並無爚音弋灼反俗用字也。下音資。文字集略云脣上毛也。亦作髭。古今正字口上須也。從
須此聲也)。

咼張(上口瓜反又音口乖反考聲云口偏戾說文亦口戾也從口冎聲冎音寡)。

𢤱悷(上聾董反下音戾此二字諸字書中先無綴文學士以意書出相傳音之案儱悷者是剛強難調伏也大意如
此故無別釋亦形聲字也)。

** 第十卷

甞齅(休又反說文以鼻就臭日齅從鼻臭聲臭音昌呪反)。

𧉻𧊧(上龐請反。下甘合反。易說卦曰離為鼈為蟹為蠃為蚌。呂氏春秋云月望則蚌蛤實。月晦則蚌蛤虧。說文云蚌
蜃屬也。從虫丰聲丰音尒論文從奉作蜯非也。蛤有多種今且略舉三二。以此例諸足明變化無盡不可測也。禮記季秋
之月雀入大水化為𧊧。鄭玄曰大水海水也。說文又云牡蠣者千歲鴐鳥所化也。方言云秦謂之牡蠣海𧊧者百歲鷰所
化也魁𧊧一名蒲蠃老伏翼所化也。更有雉化為蜃鴛鴦亦化凡數十般。或有展轉從毋相生皆以業運感化所成無窮
無盡也)。

蝸牛(上寡花反考聲云蝸牛即蚹螺也顧野王云蝸牛即螔蝓也說文云蝸小蠃也從虫咼聲也螔音以支反蝓音
庾珠反虫音暐鬼反咼音誇)。

** 阿毘達磨法蘊足論卷第十一

瀑流(上袍報反前發智論第四卷已具訓釋訖)。

幖幟(上褾遙考聲云幖舉也牌也廣雅云記也顧野王云幖謂媧表以識之也戰國策云舉幖甚高也文字典
說云幟也幡也說文從巾票聲論文從木作標非也票音必遙反下􂗙志反考聲云幟猶記也廣雅云幟憣也古今正字
從巾從戠省聲戠音同上也)。

** 第十二卷

背傴(下央禹反前有部律第二十五卷中已具釋訖)。

羸損(上律追反杜注左傳云羸弱也賈注國語云病也廣雅云疲也說文云瘦也從羊𣎆聲𣎆音力臥反)。

伉敵(上康浪反顧野王云伉敵偶也杜注左傳云敵也說文從人元聲偶音五苟反下庭歷反考聲云敵對也匹也
左氏傳云敵當也古今正字仇也從攴啇聲也啇音滴)。

** 集異門足論卷第一

嗢怛羅僧(上溫沒反梵語唐云上衣今之七條也)。

為枕(下針審反考聲云枕支也顧野王云枕薦也毛詩云角枕粲𠔃論語云飲水曲肱而枕之也文字典說云薦頭
也從木冘聲冘音淫)。

破析(下星亦反孔注尚書云析分也聲類云劈也說文云破木也從木斤聲論文作折古字也)。

激論(上經鷁反顧野王云激謂清聲也王逸注楚辭云感也方言云清也說文云水疾波也從水敫聲敫音口的反
又餘灼反)。

非撥(下般未反考聲云手撥物也何休注公羊傳云撥理也廣雅云除也古今正字云治也從手發聲)。

** 第二卷

機黠(上既希反考聲云機動也周易云樞機之發榮辱之主也古今正字云主發者謂之機也從木幾聲下衡戞反
郭注方言云黠謂慧了也顧野王云桀黠姦惑也說文從黑吉聲戞音間八反)。

顰􄆂(上毗賓反顧野王云顰􄆂憂愁不樂之狀也說文云涉水者則顰􄆂也從卑頻聲論文作頻脫略少也下酒
育反鄭注儀禮云􄆂猶促也廣雅云急也古今正字從足戚聲)。

跳躑(上庭遙反蒼頡篇云跳踊也廣雅跳上也古今正字蹶然舉也從足兆聲也下程亦反字正作蹢論文作擲俗
字也顧野王云躑躅騾舉足不進也古今正字從足鄭也)。

詭詐(匕歸毀反許叔重注淮南子云詭慢也廣雅云隨惡曰詭說文云責也從言危聲下責亞反考聲云詐妄也古
今正字詐欺也從言乍聲)。

** 第三卷

嗢柂南(上溫骨反次音䭾梵語此云偈頌也)。

躭湎(上荅南反下綿褊反前發智論第六卷中已釋記)。

無明軶(下鸎格反考工記云車人為車軶長六尺也又云軶謂轅端上壓牛領木也考聲云今車􃙖也說文
云轅前也從車戹聲戹音厄􃙖音革論文作軛俗字也)。

如樹心有蝎(下寒葛反考聲云蝎木中蠹蟲也尒雅云蝎桑蠹也古今正字云蝤蠐也從虫曷聲蝤音
就由反蠐音齊蠹音妬)。

推度(上出隹反鄭注禮記云推猶進也舉也說文云排也從手隹聲也下唐洛反顧野王云度揆也考聲云度量也
說文云法制也從又庶省聲古文作戹)。

構畫(上鈎候反考聲云構結架也詩傳云構成也鄭箋詩云合也文字典說從木冓聲音同上論文從手作構誤也
下撗𦩕反杜注左傳云畫計策也又云分界也郭注尒雅云畫䂓畫也說文畫界也象田四界故畫所以畫也)。

很悷(上痕墾反上聲字杜注左傳云很戾也廣雅云恨也鄭注禮記云䦧也古今正字云不廳從也從彳良聲論文
從人作佷錯誤也下禮帝反埤蒼云悷懍悷也古今正字義與埤蒼同也從心戾聲懍音林甚反墾音康佷反)。

凶勃(下盆沒反顧野王云勃暴盛皃也郭注尒雅云勃然作色皃也蒼頡篇云猝暴也說文排也從力孛聲)。

** 第四卷

扇搋半擇迦(搋音坼家反梵語也唐云黃門即中官也)。

含嚼(下牆略反淮南子曰嚼之無味不能入喉也廣雅三嚼茹也字書云咀也說文云噍也從口從留)。

耽餔羅(上荅含反梵語也西國藥果名也俗土女人多含此藥)。

豆􄆃(下吼遘反本草云豆􄆄生南國也異物志云豆􄆄生交趾北海隅如薑子從根中生形似益智皮小厚如安石
榴辛且委也古今正字從草􃵔聲􃵔音口搆反)。

繡綾(上修宥反考工記云畫繪之事五色備謂之繡也說文云五色𠏆也從糸肅聲也下力㚈反埤蒼云綾似綺而
細也說文云東齊謂布帛之細者曰綾也從糸夌聲夌音同上)。

迦陵伽褐(下寒葛反梵語也唐云上妙細耎單𢗌之名也)。

** 第五卷

恃懱(下眠鼈反杜注左氏傳云懱無也賈注國語云來也方言云小也古今正字云懱輕偈也從心蔑聲蔑音同上
論文單作蔑用別非此義也)。

** 第六卷

崖岸(上雅皆反又音雅家反考聲云山澗邊險岸也說菀云高山有崖也說文云山高邊也從屵圭聲屵音五割
反下昂幹反郭注尒雅云視涯峻而水深者為岸也說文云水崖洒而高者也從屵于聲)。

􃰗瘀(下於據反考聲云皮肉中凝惡血也楚辭云形銷鑠而瘀傷也說文云積血也從疒於聲疒音女厄反)。

䏺脹(上朴那反集訓云䏺肛滿脹大皃也埤蒼䏺亦脹也古今正字作肨亦作􄆅􄆅肛膓脹也從肉夆聲肛音戶公
反夆音戶江反下張亮反杜注左傳云脹腹滿也文字典說云食飽膓痛也從肉長聲也)。

不懊(襖告反字書云懊貪也郭注尒雅云懊謂愛忨也古今正字云忨也為愛悅也貪也從心奧聲忨音五擐反)。

** 第七卷

株杌(上陟厨反韓子云田中有株杌也古今正字云木根也從木朱聲下五骨反訓與上同)。

坑塹(上客耕反尒雅坑墟也郭璞曰謂池塹丘墟耳蒼頡篇坑壑也陷也或從阜作阮說文作阬案􄆆者平地深溝
兩岸高峻名之為坑下妾艷反廣雅塹坑也顧野王云今城池為塹一曰城隍也案塹者外穿像坑坑內培土令高猶如
墻基於上密種枳棘諸樹斷人畜過名之為塹)。

猜疑(上綵來反杜注左傳云猜亦疑也方言云悵也廣雅云懼也說文云賊也從犬𤯝聲案搆者心懷猶豫疑惻未
定也)。

韞蓄(上威粉反考聲云韞包藏也論語云韞櫝而藏諸古今正字從韋􃳹聲􃳹音溫下丑六反字或作稸也顧野王
云蓄聚也廣雅最也說文積也從草畜聲)。

連柱(下誅縷反蒼頡篇云柱杖也文字典說從木主聲論文從骨作𩨻非也撿諸字書竝無此字)。

補剌拏(次蘭怛反下搦加反梵語是持牛戒外道名也)。

** 第八卷

纏壓(上徹連反論文作纏俗行用字也考聲云纏繞也束也淮南子云纏以朱絲也說文纏約也從糸廛聲廛音同
上下黯用反杜注左傳云壓笮也考聲云鎮也說文壞也從土厭聲笮音責)。

口􂌯(下卒髓反或作嘴又作𠲿考聲云􂌯鳥口也說文云􂌯識之也從此朿聲束音次)。

鴝鵒(上具俱反下容燭反字書正作鴝論文作􃀴俗字也顧野王云鴝鵒鳥似反舌頭有兩毛角也考工記云鴝鵒
不踰濟也說文云二字竝從鳥句谷皆聲也)。

腐壞(上扶甫反廣雅腐臭也敗也說文云爛也從肉府聲下懷恠反考聲云壞崩摧也說文云敗也從土褱聲
褱音懷)。

羹􂓴(上革衡反下訶各反考聲云𦞦似羹而濃王逸注楚辭云有菜曰羹無菜曰𦞦顧野王云羹𦞦五味腥熟得冝
也說文云肉羹也從肉隺聲隺音何各反)。

龕堀(上坎含反考聲云龕鑿山壁為坎也廣雅云龕盛也方言云受也說文云龍皃也從龍今聲下髠骨反又作窟
或作崛也毛詩云蜉蝣之堀窟穴也顧野王云堀掘地為室也說文云堀窟突也從土屈聲也)。

廳庌(上逷丁反下牙賈反今河東人呼廳為庌也廣雅云庌南行偏舍也鄭注禮云廡也說文訓同從广牙聲也)。

氍毹(上具俱反下山于反正體字也論文𣰽𣯜非也考聲云氍毹織毛為之色雜文彩也埤蒼云氍毹毾㲪也釋名
云毛相雜為之也古今正字云毛席也二字並從毛瞿俞皆聲)。

𤎥𦇧(上貪敢反。論文作䋬非也。考聲云色青白之間也非此義也。韓詩云毳衣如𤎥也字又作㲭。考聲云㲭織毛為
之出吐蕃中也。古今正字從帛炎聲字或作𦃖又作菼也。其從毛作㲜字流俗行稍久故兩釋而存之。下凡例反。字書正
行𦇧論文作𦋺略也。考聲云𦇧西國毳布也。尒雅云氂𦇧也。古今正字云西戎毛錦也。從系罽聲罽音同上也毳音吹汭
反氂音離也)。

几橙(上飢喜反周禮云諸侯左右有玉几也又云吉事變几也周禮五几玉几彫几䑣几漆几素几也說文云几踞
也象形字也論文作机俗通用字也下登鄧反字統云橙机橙也文字集略云橙方机也古今正字從木登聲又作蹬)。

** 第九卷

卵㲉(下腔角反考聲云㲉者卵空皮也桂菀珠叢云㲉孚即鳥卵之外皮也古今正字從卵殼聲殼音同上)。

蟋蟀(上辛七反下衰律反詩傳云蟋蟀蛬也韓詩外傳云蜻蛚也古今正字二字並從虫悉率皆聲蟀或作􄆇古字
也蜻音慈性反又音精蛚音列)。

蠓蜹(上蒙孔反莊子云猨之於木若蠛蠓於蛇也顧野王云蠓小飛蟲也說文云蠛蠓也從虫蒙聲也下𤑔稅反正
蜹字也論文作蚋俗字也古今正字云秦謂之蚋楚謂之蚉也從虫苪聲蠛音眠鱉反蚊音文芮音上同)。

妙翄(下詩豉反或作翨又作𦐊今論文作翅俗字也考聲云鳥翼也楚辭云雖翕翅而其不容也說文翅翼也從羽
支聲也)。

憤懣(上墳粉反方言云憤盈也賈注國語云怒盛也說文懣也從心賁聲賁音扶文反下門本反蒼頡篇云懣悶也
王逸注楚辭云懣憤也說文云煩也從心從滿滿亦聲也)。

鍵南(乾偃反梵語也)。

嗢怛羅(上溫骨反次丹刺反梵語也)。

上蹬(下登鄧反廣雅云蹬􄆈也字書云蹬仰也文字典說云蹬昇也從足登聲亦作隥也)。

脯腊(上膚武反鄭注周禮云乾肉也薄析之日脯考聲云膊肉乾肉也從肉甫聲膊音普博反下音昔腊亦脯也賈
注國語云腊久也說文侍腊亦乾肉也從殘肉日以晞之今時用從肉昔聲也或作焟在火部)。

一搏(叚鸞反廣雅搏著也顧野王云搏之今相著也說文搏圜也從手尃聲案一搏者古人無匕箸手搏而食之今
天竺及以諸蕃由存古風手搏而食名一搏食)。

稗莠(上排賣反鄭箋詩云十椑九穀也杜注左傳云稗似穀者也古今正字禾別也從禾卑聲也下由酒反顧野王
云草之似禾苗者也尚書云若苗之有莠也文字典說云莠似禾而無實也從草秀聲)。

穅秕(上可郎反說文云穅穀皮也從禾釆庚聲也下卑弭反說文云秕穀不成粟也從禾比聲弭音彌比反)。

穭豆(上力舉反埤蒼云穭苗自生也文字典說云不種自生也從禾從魯聲也)。

麻枲(下思似反顧野王云麻之有子者日枲也尒雅云枲麻也周禮云豫州之利柒林絲枲也說文云麻也從􃳌台
聲􃳌音𠤭刃反)。

莎藨(上蘇戈反尒雅云􄆉侯莎其實媞也古今正字云􄆉侯也從草沙聲媞音提􄆉音号下皮表反郭注尒雅云藨
即苺也字書云蒯之屬也古今正字云藨𧆑也從草麃聲麃音鮑交反𧆑音髓蒯音乖壞反)。

不獷(下䝞猛反字書云性獷字從犬作獷論文作礦是銅䥫樸也與義乘也考聲云獷如大悍戾也說文犬性獷不
可附也從犬廣聲)。

嗉翼(上蘇故反郭注尒雅云嗉鳥受食處也古今正字云鳥口嗉食之已入又出而嚼之也從口素聲嚼音牆爵反
下蠅即反孔注尚書云翼輔也古今正字翼翅也從羽從異聲或為𦐂古字也說文從走作𧾰𧾰飛也)。

** 第十卷

鑒照(上監陷反考聲云鑑照也明也鄭箋詩云鑒者所以察形也尒雅鑒謂之鏡也說文云大盆也可以取明於水
月也從金監聲)。

集異門足論下帙十卷音入後卷
一切經音義卷第六十六



一切經音義卷第六十七

翻經沙門慧琳撰

  
  * 
音阿毘達磨集異門足論下帙十卷　琳
識身足論十七卷　琳
界身足論三卷　琳
品類足論十八卷　琳
眾事分阿毘曇論十二卷　琳
阿毘曇毘婆沙論六十　玄
右六論一百一十卷同此卷音。

** 阿毘達磨集異門足論卷第十一
沙門慧琳撰

親暱(下尼窐反字書正體從匿作暱論文從尼作呢俗用字也杜注左傳云暱親也說文曰近也從日匿聲也)。

** 第十二卷

栽𣡌(上音載來反鄭注禮記云栽植也春秋傳云楚圃蔡里而栽植也說文義同從木𢦏聲𢦏音同上也下岸葛反
郭璞注方言云櫱謂殘餘也說文云𣡌伐木餘也從木獻聲古文作枿或作櫱論文作糵音百非也)。

𧄼瞢(上騰隥反考聲云𧄼瞢臥初起皃也下墨堋反杜注左傳云瞢悶也說文目不明也從苜從䀏䀏目數搖也􄆊
音稜鄧反)。

躊躇(上宙留反下筯廬反考聲云躊躇不行也古今正字躊躇言猶豫也二字竝從足壽著皆聲)。

大劫庀那(庀音匹弭反梵語也唐云阿羅漢名)。

耕墾(下肯很反廣雅云墾治也郭注方言云耕墾用力者也蒼頡篇云墾耕也古今正字亦治也耕也從土墾消聲)。

堅鞕(下額更反字書又作硬也廣雅云𩋸堅也說文從革㪅聲㪅正更字也)。

嗢柁南(上溫鶻反中音陀我反)。

** 第十三卷

麁獷(下虢猛反論文作鑛非也義前第九卷中已具釋訖)。

貯積(上猪呂反杜注左傳云貯稸也顧野王云所謂盛貯也古今正字義同從貝宁聲宁音除呂反)。

肪膏(上放房反考聲云獸腹中𦘺膏也說文肪􃫩也從肉方聲也下果勞反鄭注周禮云膏脂也顧野王云膏謂潤
之也說文亦􃫩也從肉高聲)。

膿血(上乃冬反正作癑或作膿今通作膿字又作鹽也顧野王云膿㿈疽精血也古今正字義同從月農聲)。

** 第十四卷

卷􄆋(上橛圓反又音厥遠反亦粗通考聲云卷曲也亦作𤷄云𤷄𤼣手足病也下搜六反韓詩傳云縮𣫍說文丈正
作􄆌云蹙也亦抽也􄆌􄆍不申也從手􄆎聲􄆍音細六反)。

** 第十五卷

憙法(上希記反論文作憘與憙通用字也考聲云憙好也心所悅也廣雅云憙媺也說文云恱也從心喜聲㜫音尾
􃫩反)。

齅香(上休又反說文云以鼻就臭也從鼻臭聲也臭音醜獸反)。

誑讇(上俱況反賈注國語云誑猶惑也杜注左傳云欺也說文義同從言狂聲也下覘染反何休注公羊傳諂侫也
說文云諛也從言閻聲諛音臾論文作諂俗字也)。

詭詐(上歸毀反論文作詭不成字書寫錯誤也許叔重注淮南子云詭慢也廣雅云詭隨惡也說文云責也從言危
聲也下責亞反)。

無隙(下卿逆反賈注國語云隙璺也顧野王云憾也說文從阜􃠒聲􃠒音上同論文作隟俗字也)。

** 第十六卷

彎弓(上綰關反蒼頡篇云彎引也說文云持弓引矢也從弓䜌聲䜌音攣)。

跳躑(上狄遙反蒼頡篇云跳踊也廣雅云上也說文云踊也從足兆聲也下程戟反字書正𨅙也論文作躑俗字行
用已夂故存之也)。

迫迮(上􃶦陌反顧野王云迫猶逼也廣雅云陿也說文云近也從辵白聲下爭革反蒼頡篇云迮止也考聲云狹小
也說文從辵乍聲辵音丑略反)。

𧓹㭰(上問分反案字書正體字亦作𧊈也論文作蚉俗行用字也字統云𧊈齧人飛蟲以昬時而出故字從昬也說
文從昬䖵聲齧音妍結反下卒髓反正體字論文作􂌤非也考聲云㭰鳥口也說文云㭰識之也從此朿聲髓音雖㭰反
朿音次也)。

** 第十七卷

勇悍(下寒且反字或作忓也家語云悍亦勇也莊子云而我不聽我則無悍說文亦勇也從心旱聲也)。

躁擾(上遭喿反正作躁論文作槮是槮袂字音衫斬反非心躁字也前第十卷中已具釋訖下音人沼反)。

所甞(下音常案字書甞正體字也論文作甞非也顧野王云甞試也說文云口味之也從甘尚聲也)。

** 第十八卷

揄揚(上𢈔朱反下養章反字書云揄引也孔注尚書云揚舉也又云大言而疾曰揚也鄭箋詩云揚激也廣雅云明
也說文云揄亦引也揚飛舉也二字並從手俞易皆聲)。

啄啖(上陟角反字書正體字也論文作啄俗字也廣雅云啄齧也說文鳥食也從口啄聲也下談敢反正啖字也論
文作噉俗用字也廣雅云噉食也說文從口炎聲)。

骨鎖(下蘇果反正體字也論文作𩪑非也撿諸字書悉無此𩪑字也考聲云鎖連環也字書云鎖還束也古今正字
義同從金𧴪聲𧴲音與上同)。

** 第十九卷

婆羅痆斯(痆音𧹞黠反梵語也)。

磨瑩(上莫波反下縈定反前法薀足論第七卷中已釋訖)。

嫉結(上秦栗反王逸注楚辭云害賢曰嫉害色曰妬古今正字從女疾聲)。

若榛(仕臻反考聲云榛草木茷盛也古今正字義同從木秦聲也)。

設臘婆水相(臘音藍荅反論文作獵誤也梵語云西國河名也)。

火燄(下閻贍反尚書云火始􄆏􄆏也說文云火微行􄆏􄆏也從炎臽聲論文作焰非也)。

** 第二十卷

船筏(下煩襪反方言云𥱼謂之筏也埤蒼筏𥱼也古今正字從竹伐聲𥱼步皆反)。

隄䧜(上底奚反徒奚反義同蘇林注漢書云隄限也蒼頡篇云隄封也韋昭云積土為封限也古今正字從阜是聲
也下蕩郎反鄭箋詩云溏塗也許叔重注淮南子云隄也埤蒼云長沙謂隄曰䧜也即國語云陂䧜污庳是也古今正
字從阜唐聲)。

牆塹(匠羊反正牆字也論文作塘俗字也顧野王云牆亦垣也論語云夫子之牆數仞也說文云垣蔽也從爿嗇聲
嗇音使力反下韱漸反)。

** 阿毘達磨識身足論卷第一

巨溟(下茗經反莊子云溟天池也司馬彪注云溟南北極也去日月遠故以溟為名也字書云溟海也說文從水冥
聲冥音同上)。

瀑流(上袍報反詩傳云瀑疾風雨也文字典說云江河水漲急也說文云疾雨也從水㬥聲㬥音同上)。

著􄀶(上長略反下昂各反正體𦠍字也論文作腭俗用字也考聲云𦠍齗反從肉㖾聲㖾音冋上諸字書並無此𦠍
字唯說文有谷音巨略反口上阿也從口上仌象其理也象形字也)。

** 第二卷

誹謗(上匪微反大戴禮云正誹謗之木欲諫之鼓也說文云謗也從言非聲下牓浪反杜注左傳云謗毀也說文義
同從言旁聲旁音薄晃反)。

捺落迦(上難姐反梵語也云地獄名也)。

** 第三卷

鉆部盧(上儉炎反梵語云外道法名也)。

牧驢頞李瑟吒(上音木次呂猪反頞音遏梵語云苾蒭名也)。

** 第四卷

欲廛(下徹連反鄭注周禮云廛謂城邑之居也鄭又注云市廛物邸舍也言為眾欲所聚亦如人之居於廛肆也亦
作纏考聲云纏繞也束也言被諸欲纏繞束縛也說文云廛一畝半一家之居也從广墨聲論文作厘非也)。

** 第五卷(無字音釋)

** 第六卷

若癰(下擁恭反司馬彪注莊子云浮熱為瘭不通為癰也說文云腫也從疒雝聲雝音上同擁音邕拱反瘭音摽也)。

或撥(下般未反毛詩傳云撥猶絕也王逸注楚辭云棄也廣雅除也文字典說云治也從手發聲)。

** 第七卷

冥闇(上覓瓶反考聲云冥幽暗也詩傳云冥窈也鄭箋詩云夜也郭注尒雅云幼稚者冥昧也說文云幽也從冂六
日數十六日而月始虧也從冂聲冂音覓下菴紺反埤蒼云闇劣弱也字書云冥也說文云閉門也從門音聲也窈音要
小反稚音遲里反)。

愚癡(上遇俱反下耻知反𣈢蒼云癡騃也淮南子云不免於狂癡也說文云不惠也從疒疑聲疒音女厄反)。

** 第八卷　第九卷　第十卷(已上並無字音訓)

** 阿毘達磨識身足論卷第十一

博戲(下希義反尒雅云戲謯也詩傳云戲逸豫也古今正字從戈䖒聲䖒音欣衣反)。

耽媱(上荅甘反下音󰯌孔注尚書云媱過也賈注國語云媱邪也又云失禮忘善日媱也鄭注禮記云媱猶放也說
文曰私迎也從女㸒聲㸒音同上)。

** 第十二卷

纔覩(上在來反又音在顧野王云纔猶僅也漢書云纔數目耳古今正字從糸􃶲聲􃶲音仕咸反下都魯反廣雅云
覩視也古今正字云覩見也從見者聲)。

螘卵(上宜倚反正作螘字論文作蟻通用字也尒雅云小者螘也說文蚍蜉也云從虫豈聲下巒管反)。

濯􄆐(上直角反詩傳云濯滌也又云濯所以救熱也顧野王云洛也廣雅云濯洗也說文云浣也從水翟聲翟音狄
也下正體清字也)。

** 第十三第十四第十五第十六
第十七(已上五卷竝無字音訓)

** 阿毘達磨界身足論上卷

聰叡(上麤公反詩傳云聰聞也韓詩云明也孔注尚書云𦗟也說文察也從耳怱聲怱音同上下營惠反尚書云叡
作聖廣雅云智也賈注國語云明也說文云深明也從𣦻從目從谷省聲𣦻咅殘)。

嚻舉(上希驕反鄭注周禮云嚻讙也顧野王云嚻猶誼譁也尒雅云閑也說文聲也器出頭上也從㗊從頁頁音首
也㗊音莊立反)。

尤蛆(下覻余反考聲云蛆敗肉中蟲也古今正字云蝍蛆􄆑螮馬蚿也音弦北燕謂之蛆渠也從虫且聲)。

很悷(上痕艮反下犁帝反前集異門論第三卷中已釋訖)。

瞑眩(上綿偏反正體字也論文作𥈅非也下玄絹反尚書云若藥不瞑眩厥疾不瘳考聲云瞑眩困悶也蒼頡篇云
視之不明也賈注國語云目惑也說文云瞑翕目也從目冥冥亦聲眩目無常主也從目玄聲)。

** 中卷　下卷(並無字可音訓)

** 後序

紕𩋸(上𠤭毘反考聲云紕帛踈薄也禮記云一切紕謬則民莫得其𣦸也鄭玄注云紕猶錯也古今正字從糸比聲
也下額更反廣雅云鞕堅也說文云從革更聲論文從石作硬俗用字也)。

雄傑(下乾蘗反鄭注禮記云傑謂才能也詩傳云傑特立也箋云英傑也考聲云才過萬人曰傑也淮南子云智過
千人者謂之傑也古今正字云敖也從人桀聲敖音五刀歹)。

忼慨(上苦朗反下開愛反顧野王云忼慨不得志也又云忼慨謂憤壯慨歎太息也或為愾字文字典說云忼慨惋
憤也二字並從心亢既皆聲也論文作慷愷非也)。

繄可(上壹奚反考聲云繄歎聲也顧野王云繄發語聲為繄也文字典說云助語之辭也從糸殹聲殹音壹計反)。

殫言(上旦蘭反考聲云殫殛盡也孔注尚書亦云盡也古今正字義同從歺單聲殛音矜力反歺音在安反)。

虛簉(下初瘦反杜注左傳云簉副也考聲云廁也充也古今正字從草造聲論文從竹作簉傳寫誤也)。

操觚(上草遭反考聲云操持也取也文字典說從手喿聲喿音𢳰躁反下古胡反正從木作柧通俗文云柧八棱也
云削木為八稜操以書也古人用之今則不用也說文亦棱也從木瓜聲論作觚酒器也)。

函杖(上音含鄭注禮云含容也)。

彫斲(上鳥僚反考聲云彫飾也孔注尚書云彫畫也顧野王云鐫剋之也廣雅云鏤也文字典說云彫琢文也刻畫
也從彡周聲彡音杉也下竹角反孔注尚書云斲削也杜注左傳云執斲者匠人也說文云斫也從斤𠁁聲𠁁音投斗反)。

波𣽨(下特登反毛詩云百川𣽨沸也考聲及顧野王並云𣽨水上涌也文字典說云水沸涌也從水􃸛聲也􃸛音沉
錦反字書正作𣽨論文作􄆒非也字或作􄆓也與𣽨同也)。

* 阿毘達磨品類足論第一卷沙門慧琳撰

所齅(下休宥反論語云子路拱之三齅而作說文云以鼻就臭也故從鼻鼻亦聲也)。

歰性(上山立反正體字也王逸注楚辭云歰難也郭注方言云歰猶𠫤也說文云不滑也從四止二倒書二正也論
文從水作澁俗字非也)。

寬曠(下郭謗反孔注尚書云曠空也廣雅云大也蒼頡篇云䟽曠也說文云明也從日廣聲)。

** 第二卷

耽嗜(下時利反鄭注禮記云耆貪也孔注尚書云甘耆無猒足也說文云嗜欲喜之也從口耆聲)。

** 第三卷

羸惙(上力為反賈注國語云羸病也許叔重注淮南子云劣也杜注左傳云弱也說文云瘦也從羊𣎆聲𣎆音力臥
反下丁劣反考聲云惙弱皃也詩傳云惙憂也郭注方言云忡惙怖意也文字典說從心叕聲叕音丁衛反忡音丑中
反)。

寧謐(下民必反郭注尒雅云謐靜也文字典說從言𥁑聲𥁑音同上)。

躁擾(上子到反下饒沼反前集異門足論第十卷中已釋訖)。

傲誕(上遨告反考聲云傲憍倨也慢也文字典說云傲不敬也從人敖聲字或作􄆔也論文作慠俗用字也下壇
旦反孔注尚書云誕欺也又云大也許叔重注淮南子云慢也文字典說從言延聲)。

** 第四卷(無字音釋)

** 第五卷

四􄆕(嚶革反正從車作軶考工記云車人為軶長六尺謂轅端壓牛領者也論從手作扼非此義也是扼椀字)。

** 從第六卷至第十八卷計一十三卷
(文易竝無難字可音釋)

** 眾事分阿毘曇論第一卷(無字可音釋)

** 第二卷

捷疾(上潛葉反考聲云捷健也疾也慧也亦作疌云行疾也毛詩捷𠢧也杜注左傳云捷克也說文云獵也從手疌
聲疌音同上獵音力合反)。

飄馳(上疋瓢反詩傳云迴風為飄也郭注尒雅云箕為飄風也文字典說從風票聲票必遙反)。

** 第三卷(無字音訓)

** 第四卷

摶食(上徒鸞反杜注左傳云摶手摶也考聲云摶令相著也文字典說云圜也從手專聲論文從耑作揣是揣量字
非手摶義也揣音初委反)。

猗覺枝(上意冝反詩傳云猗歎辭也又云角而束之曰猗說文云犗犬也從犬奇聲􄆖音革賣反)。

** 第五卷

隄䧜(上帝奚反蘇林注漢書云隄封萬井也韋昭云積土為封限也說文隄䧜也從阜是聲也下蕩郎反尒雅云廟
中路謂之䧜也鄭箋詩云䧜當塗也許叔重注淮南子云䧜亦隄也埤蒼云長沙人謂隄曰䧜也考聲云䧜陪土為路也
云隄也古今正字亦云隄也陂䧜也從阜唐聲論文作堤塘俗通用字也)。

** 第六卷至第十二卷(並無字可音訓)

** 阿毘曇毘婆沙論第一卷沙門玄應撰

阿毘曇(或言阿毗達磨或云阿鼻達磨皆梵言轉也此譯云勝法或言無比法以詮慧故也或云向法以因
向果或名對法以智對境也)。

毘婆沙(隨相論作毗頗娑此云廣解應言鼻婆沙譯云種種說或言分分說或言廣說同一義也)。

優波提舍(此云逐分別所說法門隨後即釋舊人義譯為論義經也)。

犍度(巨焉反此言訛略也應云娑犍圖犍音居言反此云聚中阿含經云犍度者此言積木義亦一也)。

評曰(皮命反謂量議也字書評訂也訂音徒頂反說文云訂評議也)。

** 第二卷(先不音)

** 第三卷

渴伽月(藏經作佉伽皆訛也正言朅伽朅音去謁反此譯云犀牛毗沙拏此云角謂犀牛一角亦獨也喻獨
覺也言一一獨居山林也)。

般吒(此訛略也應言般荼迦此云黃門其類有五般荼迦捴名一謂具男根而不生子二􄆗利沙般荼迦􄆗利沙此
云妬謂見他共婬即發情欲不見不發三扇荼般荼迦謂本來男根不滿故不能生子四博叉般荼迦謂半月作男
半月作女博叉此云助謂兩半月助成一滿月也五留拏般荼迦謂被刑男根留拏此云割也)。

** 第四卷

刀鞘(小尒疋作鞘諸書作削同思誚反方言劒削關東謂之削關西謂之鞞音餅說文刀鞞也江南音嘯關中音笑)。

𡱁𡱤(又作茵古書亦作矢同失旨反說文云糞也下又作尿同嬈𢎨反通俗文出脬曰尿字林𡱤小便也醫方多
作矢溺假借也論文作屎音香􄆗反殿屎呻吟也屎非此義)。

** 第五卷

頗有(普我反諸書語辭也)。

眼瞳(徒公及埤蒼目珠也眼中瞳子也)。

** 第六卷(先不音)

** 第七卷

瞿翅羅鳥(經中或作拘枳羅鳥或作俱翅羅鳥同一種此譯云鵶鳥也又云好聲鳥也此鳥形醜聲好從
聲為名也共命鳥也)。

捕狙(又作覷同千絮反三蒼狙伺也通俗文伏伺曰狙是也狙亦觀視也謂相候視論文作􄆘此字習誤已久人莫
辯正)。

祇洹(猶是祇陀此言訛也應云栘多或言逝多此云戰勝婆那此云林名為勝林栘音是奚反)。

廁溷(測吏反謂人雜廁在上非一也下胡困反廣疋圊圂庰廁也廁亦圂也言溷濁也或言清言至穢處冝修治使
潔清也)。

麁觸(且胡反廣疋麤大也又人之警防亦曰麤鹿性食息自相背慮人獸之害警亦如之故字從三鹿字意也)。

𨹃穀(徒果反字林𨹃小堆也吳人謂積土為𨹃今其義)。

次壓(於甲反蒼頡解詁云壓鎮也笮也論文作押音甲尒疋押輔也亦束也押非此用)。

白墡(字體作墠字林音善土名也即白土也亦名堊案吳普本草云白堊一名曰堚是也)。

** 第八卷

瞟翳(疋眇反目病也下或瞖同於計反)。

若挑(他堯反說文云挑抉也以手抉挑出物也)。

孿子併(所患反廣疋孿兩也通俗文連子曰孿字林雙生也蒼頡篇一生雨子也併音蒲茗反尒疋併並也
亦俱也言若二身根即二人連併此不可也)。

潢水(胡光反說文潢久積水池也大曰潢小曰洿洿濁水也)。

捐㧺(古文𩎽同徒荅反說文指㧺也一曰韋㧺也今之射𩎽是也)。

** 第九卷

操杖(又作𢿾同錯勞反說文操把持也執捉也論文作􄆘非也)。

駁色(補角反字林班駁色不純也通俗文黃雜謂之駮犖論文從交作駮獸名鋸牙食𧆞豹者也)。

詭誑(俱毀反謂變詐也三蒼詭譎也譎詐也廣疋詭欺也)。

** 第十卷　第十一卷(並先不音)

** 第十二卷

糾索(居柳反蒼頡解詁云繩三合曰糾小尒疋云大曰索小曰繩也)。

博弈(古文簿同補莫反下餘石反方言博或謂之棊亦圍棊也方言自關而東齊魯之間皆謂圍棊為弈尒疋云棊
局謂之弈)。

** 第十三卷(先不音)

** 第十四卷

般闍于瑟(或作般遮于瑟皆訛略也應言般遮跋利沙又言般遮婆栗史迦般遮此云五婆栗史迦此云
年謂五年一大會也佛去世一百年後阿瑜迦王設此會也自茲以後執見不同五師競分遂成五部或十八部也)。

** 第十五卷

五曀(古文㦉同於計反小尒疋云幽曀闇昧冥也釋名曀翳也使曰光不明淨也)。

窳惰(臾乳反尒疋窳勞也郭璞曰勞苦者多惰窳也言懶人不能自起如瓜瓠在地不能自立故字從瓜又懶人恒
在室中故字從穴)。

一的(古文㢩說文作的同都歷反的明也詩云發彼有的傳曰的射質也謂的然明見也今射堋音朋中珠子也)。

** 第十六卷

麻幹(工且反麻莖也亦枝主名幹廣疋幹本也三蒼枝幹也字冝作􄆙揩二形音皆今呼為麻􄆙是也)。

** 第十七卷(先不音)

** 第十八卷

彷徉(扶羊蒲光二反下余章反廣疋彷徉徙倚也亦徘徊也)。

作屣(古文𩌦𩎉二形同所綺所解二反說文屣鞮屬也鞮韋履也鞮音都奚反)。

軍持(此譯云瓶謂雙口澡鑵也西國尼畜君持僧畜澡鑵皆不得互挺論文作挺也)。

** 第十九卷

樺皮(胡霸反木名也皮可以飾弓者也)。

一畦(胡圭反蒼頡篇田五十畒曰畦畦埒也埒封也道徑也埒音劣)。

** 第二十卷

瞪􃐄(冝作𧄼瞢徒登反下亾登反韻集云失臥極也亦亂悶也論文作瞪𢛡非)。

曲蟺(音善古今注云丘蚓也一名􄆚蟺江東名寒蚓善長吟於地中江東謂為歌女或謂之鳴砌論文作蟬非體也)。

曲僂(力矩反通俗文曲脊之傴僂春秋宋鼎銘曰一命而僂再命而傴三命而俯杜預曰府恭於傴傴恭於僂身命
曲恭益加也論文作軁或作瘻並非也)。

傎伏(又作𠑘𧽍二形同音丁堅反廣疋傎倒也謂反倒也下古文踣今作仆同蒲北反說文仆頓也謂􄆛覆也論文
作顛伏非體也)。

是筏(通俗文作𦪑韻集作撥同扶月反謂編竹木浮於河以運物者也)。

印𢡠(於𠫤反三蒼印信也撿也字從爪卪也下音節下又作􃣔同昌志反通俗文私記為𢡠舊音皆與知識同更無
別音)。

** 第二十一卷

船􂪭(蒲隹反方言𥱼謂之筏南土名𥱼北人名筏論文作捭非體也)。

髖骨(又作臗同苦桓苦昆二反說文髖髀上也埤蒼臗尻也)。

營壘(古文作覮同伇瓊反三蒼營衛也部也下又作垒同力癸反軍壁曰壘壘亦重也)。

洟唾(古文𪖦同他計反三蒼洟鼻液也周易齊咨涕洟自目日涕自鼻曰洟論文從口作㖒又作涕並非體也)。

肪𦚻(府房反肪􃫩也脂肪也下先安反通俗文在腰曰肪在胃曰𦙽𦙽脂也謂腸𦚻脂也論文作𦠐非也)。

腦胲(古才反足大指也案字義宜作解音胡賣反謂腦縫解也無上依經云頂骨無胲是也)。

窓向(又作囪𤗉悔三形同楚江反正曰窓也旁窓曰牖以助明也下許亮反二蒼向北出牖也向亦窓也論文作扄
古螢反扄紉也外閉者也扄非今義)。

衣􄆜(孤得反相傳云謂衣襟也未詳所出)。

蹻足(丘消反蒼頡解詁云舉足行高也漢書云蹻足文𩓙曰蹻猶翹也)。

** 第二十二卷　第二十三卷
　第二十四卷(並先不音)

** 第二十五卷

軶靷(又作扼同於革反小尒疋衡扼也謂轅端𡑅牛領者也)。

** 第二十六卷

以繭(古文絸同古典反蠶縈絲者也蒼頡解詰云繭未繰也字從虫從糸芾聲芾音眠)。

日㬥(袍冒反㬥曬也說文㬥晞乾也字從日從出從八音拱米字意也)。

** 第二十七卷

失獸摩羅(或言失收摩羅此云煞子魚也善見律譯云鰐魚廣州土地有之鰐音五各反)。

鱣魚(知連反爾雅鱣大魚也似鱏而短鼻口在頷下江東呼為黃魚長二三文鱏音徐林反)。

興渠(此是樹汁西國取之以置食中今有阿魏藥是也)。

歧路(古文岐􃪖二形同渠宜反謂枝別義也爾雅道二達謂之歧謂歧道直出者釋名物兩為歧此道似之史記楊
朱泣歧路是也)。

** 第二十八卷(先不音)

** 第二十九卷

門閫(又作梱同苦本反說文梱門橜也三蒼門限也)。

** 第三十卷　第三十一卷(並先不音)

** 第三十二卷

戶樞(齒臾反廣疋樞本也尒疋樞謂之椳郭璞曰謂扉樞也椳音五迴反)。

盈長(又作嬴同弋成反下除亮反字林嬴有餘也廣疋益也長乘也)。

祝詛(說文作酬今作呪同之授反下古文詛同側據反釋名祝屬也以善惡之辭相屬著也詛阻也謂使人行事咀
限於言)。

** 第三十三卷

傎蹶(都賢反傎倒也下又作𨇮同居月巨月二反蹶仆也亦頓也前覆也)。

** 第三十四卷　第三十五卷
　第三十六卷　第三十七卷(並先不音)

** 第三十八卷

鈆性(伇川反說文鈆青金也尚書青州貢鈆是也錫銀鈆之間也)。

竹篾(莫結反埤蒼折竹支也中國謂竹篾為􄆝􄆝音彌蜀土亦然也)。

** 第三十九卷

殨風(又作潰同胡對反說文殨漏也謂決潰㿈瘡也論文作瞶𦘺瞶也膭非字體又作􂉦浮鬼反三蒼􂓴多滓也膭
非此義)。

麋鹿(亾皮反說文鹿屬也以冬至解角者)。

** 第四十卷

火燧(又作𤎩同辭醉反火󳌤也世本云造火者燧人也固以為名也)。

墟𪘽(去於反下五各反齒內上下肉也)。

** 第四十一卷(先不音)

** 第四十二卷

蔬食(所於反字林蔬菜也尒疋郭璞曰凡可食之菜通名曰蔬也)。

因舫(甫妄反通俗文連舟曰舫尒疋舫舟也郭璞曰併兩船也又舫亦􄆞也注云水中筏也)。

佉樓書(應言佉路瑟吒謂北方邊處人書也)。

** 第四十三卷

執䂎(字詁古文鑹𥎞二形今作􄆟同千亂反廣疋𥎞謂之鋋小矛也鋋音市延反)。

褰衣(又作攐丘焉反禮記暑無褰裳鄭玄曰褰去也)。

觀垣(宇煩反詩云太師維垣傳曰垣牆也釋名垣援也人所依阻以為援衛也)。

** 第四十四卷　第四十五卷(並先不音)

** 第四十六卷

執盾(食尹反盾所以扞身蔽目也以自蔽從十目象形厂聲論文作闌楯之楯非體)。

俾倪(又作􃥃堄二形同普米反下吾禮反廣雅俾倪堞女牆也埤蒼城上小垣也釋名云言於孔中俾倪非常事也)。

器仗(袪冀反下治亮反漢書荊器械之品應劭曰內盛曰器外盛曰械一曰無盛曰器仗兵器也五刃捴名兵人
所執持曰仗也)。

** 第四十七卷　第四十八卷　第四十九卷
　第五十卷　第五十一卷　第五十二卷
　第五十三卷(並先下音)

** 第五十四卷

捷樹(字詁古文捷今作接同子葉反相接也言接樹無根也)。

殉腸(先不音)。

** 第五十五卷

斑駁(又作辯同補頑反蒼頡篇斑文皃也雜色為駁不純色也)。

卜筮(時制反禮記龜為卜蓍為筮卜筮者所以決嫌疑定猶豫故疑即筮之字從竹從巫筮者揲蓍取卦析竹為
爻故字從竹揲音食列余列二反)。
一切經音義卷第六十七



一切經音義卷第六十八

翻經沙門慧琳撰

** 音阿毘達磨大毘婆沙論第一袟
三藏法師玄奘譯

從第一盡八十卷。

*** 第一卷

籌量(上宙留反鄭注禮記云籌筭也顧野王云籌策所以計筭也史記曰借前箸以籌之也說文從竹壽聲下略張
反考聲正作量從童也)。

摩鎣(上莫婆反郭注尒雅云玉石被磨猶人之修飾也顧野王云摩礪也說文從手麻聲或作攠下縈迥反廣雅鎣
亦摩也顧野王云謂摩拭珠玉琯使發光明也說文從金從熒省聲論文作瑩亦通用也琯音古閟反)。

筏蹉(上煩發反下錯何反梵語國王名也)。

聰叡(上儷公反韓詩云聰明也說文察也從耳忩聲下悅惠反廣雅叡亦聡也集訓云聖必通於微也說文深
明也從􃰺􃰺音藏安反從目從谷省聲也)。

*** 第二卷

耽嗜(上答含反正作媅孔注尚書云樂過謂之媅韓詩云樂之甚者也賈逵云嗜也說文云樂也從女甚聲聲類亦
作妉躭酖並同下時利反孔注尚書嗜無猒足也說文嗜欲喜也從口耆聲)。

㲲絮(上恬葉反下胥慮反案㲲絮者西國木綿杔絮也如此土柳絮之類今南方交阯亦有之)。

警覺(上京影反孔注尚書警戒也愽雅謂神驚不安也文字典說從言敬聲或作取)。

*** 第三卷

籠戾(上聾董反案籠戾剛強難調伏也撿字書並無本字論作籠假借用也諸經論中亦有作𢤱悷並從心下犁帝
反韓詩曰戾不善也鄭箋詩云戾華也廣雅云疾很也毛詩云暴戾無親也文字典說戾典也從戶從犬會意字也)。

忌憚(上其記反杜注左傳云忌畏也敬也下檀且反毛詩箋云憚難也畏也說文二字竝從心已及單皆聲也)。

囹圄(上歷丁反下魚舉反鄭注禮記云囹圄所以禁守繫者若今之別獄也說文云守也並從囗令與吾皆聲囗音
韋)。

枝榦(于岸反王逸注楚辭云幹體也廣雅本也字書亦枝也文字曲說木枝榦榦也從木倝聲倝音同上論作擀木
名也非此義或作幹)。

蝦蟇(上夏加反下罵已反埤蒼云蝦蟇蟲也說文並從虫形聲字也)。

*** 第四卷(無難字可訓釋)

*** 第五卷

萎忰(上鬱為反字書萎蔫菸也集訓如草木萎黃也文字典說從草委聲或作𣨙下秦遂反方言云悴傷也鄭箋詩
云忰憔忰也說文憂也從心從卒聲或從頁作悴也)。

𦫀踊(上鄧登反莊子云𦫀躍而上也顧野王云騰猶跳躍也說文從馬從勝省聲正從舟作騰下容腫反何休注公
羊傳云踊上也顧野王云踴上而登也從足甬聲)。

毘簸奢(上婢彌反次波麼反梵語西國河名也麼音摩火反)。

屈戅婆(中卓絳反梵語亦河名也)。

貿少(莫候反顧野王云貿猶交易也尒雅貿市賣也說文從具夗聲夗音同上)。

*** 第六卷(無難字訓釋)

*** 第七卷

麟角(栗珍反公羊傳云麟者仁獸也尒雅麟𪊽身牛尾一角角端有肉或作𪊭說文從鹿粦聲𪊽音鬼筠反粦從炎
從舛)。

扇搋半擇迦(搋音坼迦反梵語黃門之㧾名也)。

*** 第八卷

見杌(五骨反韻略杌樹無枝也考聲木短出皃也文字典說從木兀聲)。

摶中(叚巒反愽雅云搏手握令相著也考工記搏圓也說文圜也從手專聲)。

鞘中(霄曜反考聲鞘刀釰室也或從韋作鞘也)。

𩒼輪(上含敢反蒼頡篇𩒼下頷也說文𩒼頤也從頁甬聲或作頷下律椿反從車也)。

眼睫(尖葉反說文睫目傍毛也從目建聲亦作脥建音慈葉反)。

纖利(變閻反孔注尚書云纖細也廣雅微也說文從糸韱聲韱音僉)。

迫迮(上音百廣雅迫猶陿也顧野王云迫逼也下爭格反考聲云迮狹小也說文並從辵白乍皆聲也亦作窄)。

荏苒(上而枕反下而琰反孫湎唐韻云荏苒猶展轉也古今正字並從草任冉皆聲也)。

*** 第九卷

瞳子(徒公反埤蒼云瞳目珠子也尚書大傳舜目有重瞳子說文從目童聲)。

*** 第十卷

圈門(求遠反許叔重注淮南子云圈獸牢也說文養畜闌也從囗卷聲囗音韋)。

** 阿毘達磨大毘婆沙論第二袟

*** 第十一卷

𢎢(音引)

*** 第十二卷

串(關患反俗字也正體從心作慣韻英習也)。

烟􃼑(上宴賢反下閩壍反考聲􄆠火光也字書火微行也說文從火閻聲論作焰俗字亦通)。

餉佉(上商讓反下羗迦反梵語西國狗名也)。

廁圂(上惻事反下渾困反說文廁圊也圂亦廁也互相訓也論從水作溷謂亂也非此義囗音韋)。

怯劣(上久業反顧野王云怯畏也說文從心去聲下臠惙反說文劣弱也從少力會意字)。

*** 第十三卷

磔手(知厄反廣雅磔猶開也張也案磔手者張其手取大指中指所至為量也從石作磔正也論文從手作搩音桀
非磔字義也)。

鄙陋(上碑美反杜注左傳云鄙邊邑也史記云去國都遼遠所為鄙俗也說文從邑􂞺聲下樓豆反考聲陋亦鄙也
賤也說文陋陿也從𨸏􃬚聲)。

嗤笑(上齒之反字書嗤小笑皃也文字典說從口蚩聲論作蚩誤也或作㰩古字也)。

胡荾(髓遺反考聲香菜名也論作荽非也)。

散􂐠(下尺沼反廣雅􄆡食也文字典說􄆡乾麥屑也從麥酋聲論作􂌞俗字也)。

戟矟(上京逆反方言戟刃有歧也說文戟有歧兵器也長文六從卓從戈作戟下雙捉反廣雅矟長矛也埤蒼長文
八也文字典說從矛肖聲)。

磑磨(上吾對反下𦬆播反考聲磑磨麥具也世本云公輸初造石磑說文磑亦䃺也正作磑磨或從靡作􄆢)。

赫弈(上亨格反毛詩傳云赫顯盛皃也從二赤下盈益反杜注左傳云弈弈盛皃也毛詩傳云弈高大也鄭箋云光
明盛也說文大也從大亦聲也)。

目揵連(上音乾梵語羅漢名也)。

*** 第十四卷

損炷(朱乳反考聲炷燈心也)。

􄆣蹶(上典年反說文𧽍走頓也從走真聲或從足作蹎亦作傎論文從頁作顛謂高頂也非此義下卷曰反賈注國
語云蹶走也顧野王云蹶猶驚駭急疾之意也說文僵也從足厥聲亦作𧽸)。

栽㮆(上宰才反韻英云栽植也考聲云殺樹之餘􃶻也從𢦏木聲下我葛反集訓云已殺樹初生苗也亦殺樹之餘
杌也)。

堅鞕(額更反字書硬牢也考聲堅也文字典說從革更聲或作䩕硬也)。

劬勞(上具俱反毛詩傳云劬勞干野韓詩云劬數也鄭注禮記劬亦勞也說文從力句聲)。

*** 第十五卷

倢利(上潛葉反王注楚辭云倢疾也方言云宋楚之間謂惠為倢郭注云惠了倢言便也說文􄆤也從人疌聲論作
捷義同也)。

鍛金(端亂反孔注尚書云鍛鍊也蒼頡篇也鍛鎚打也說文從金段聲)。

欻有(𡼡欝反𦵮綜注西京賦云欻忽也說文從欠炎聲也)。

詭誑(上歸葦反韻英欺詐也廣雅詭隨惡也說文責也從言危聲)。

憍傲(上矯喬反顧野王曰憍謂自矝伐縱恣媟慢也蒼頡篇憍溢也說文從心喬聲下敖詰反杜注左傳云傲憚不
敬也廣雅亦慢也說文倨也從人敖聲論從心作慠非也)。

角論(上江岳反顧野王云角謂兩競爭勝負也考聲云競也試也說文象形字角與刀魚相似也論作捔之接也非
此義也)。

*** 第十六卷

欬氣(開愛反說文欬逆氣也從欠亥聲論從口作咳誤也)。

傲很(下痕墾反上聲字杜注左傳云很戾也賈逵曰很違也文字典說從彳艮聲論從人作佷誤也)。

婆拕梨(柁音徒箇反下里知反梵語羅漢名也)。

*** 第十七卷

陿故(咸甲反說文陿隘也從阜匧聲匧音同上俗從犬作狹非此用也)。

*** 第十八卷　第十九卷(並無字音訓)

*** 第二十卷

稗子(牌賣反杜注左傳云草之似穀者也說文禾之別類也從禾卑聲)。

** 阿毘達磨大毘婆沙論第三袟

*** 第二十一卷

棑盾(上敗埋反即盾之異名也考聲棑兵器名文字典說從木非聲下脣准反文字集略云盾持板自蔽也說文盾
瞂也瞂音扶發反所以捍身蔽目象形字也或作𣸩也)。

彎弓(綰還反蒼頡篇鸞引也說文持弓開矢也從弓變聲)。

稼穡(上家暇反鄭注周禮云種穀曰稼馬融注論語云樹五穀曰稼也下所棘反毛詩傳云種之曰稼斂稅曰穡考
聲謂收田苗也說文二字竝從禾家嗇皆聲也論作穡俗字也)。

*** 第二十二卷

如芉(餘章反周禮冀州冝畜牛羊禮記云羊曰柔毛也說文云羊詳也從艼象四足尾之形孔子曰牛羊之字從形
舉也􄆥音關患反)。

*** 第二十三卷(無字訓釋)

*** 第二十四卷

尺蠖(任郭反說文蠖屈伸蟲也從虫蒦聲蒦音烏獲反)。

*** 第二十五卷

堡塢(上裏抱反下烏古反楚語西國王名也)。

如屈廈拏沒魯荼(廈音遐雅反拏音搦加反荼宅加反梵語也)。

*** 第二十六卷

卵㲉(上巒短反下苦角反桂菀珠叢云孚殼鳥卵之外皮也古今正字卵未孚曰卵開破曰㲉也從卵㲉聲也)。

竅隙(上輕叫反鄭注禮記云竅孔也說文空也從穴敫聲敫音叫下卿戟反顧野王云隙猶間隙也廣雅裂也說文
隙壁際孔也從𨸏𡭽聲也)。

𩏕囊(排拜反蒼頡篇𩏕吹火具也文字典說從韋備聲備音備論作㰆亦通下諾郎反毛詩傳云大曰囊小曰橐)。

闠閙(上迴猥反考聲闇􃴎外門也說文從門貴聲下拏効反文字典說𠆴櫌也從人居市會意字也論作閙俗字也)。

*** 第二十七卷

雰霏(上拂雲反蒼頡篇雰霧也下孚非反毛詩傳曰霏雨雪皃也詩云雨雪霏霏也古今正字云雰雪皃也霏霏雪
甚也二字並從雨分非皆聲也)。

*** 第二十八卷(無字可音釋)

*** 第二十九卷

二隥(登鄧反廣雅隥履也說文隥仰也從𨸏登聲論從足作蹬字書亦通作蹬)。

嚴酷(空穀反方言酷極也又熟也自河以北趙魏之間穀熟曰酷非其義也案嚴酷之字作此􃻸顧野王云􃳟虛
也說文云􃻸急也若之甚也從告從學省聲也)。

*** 第三十卷

歡喜(呼官反鄭注禮記云歡喜悅也說文歡喜歀也從雚欠聲也)。

枕僧伽胝(針稔反下音知梵語唐云三衣襆也)。

樗皮(胡化反考聲樗木名也說文山木也其皮以為燭從木雩聲論作樺亦通)。

蟠結(犮䐽反顧野王云蟠紆迴轉相纏廣雅曲也說文從虫番聲䐽音滿反)。

** 阿毘達磨大毘婆沙論第四帙

*** 第三十一卷

矬陋(上徂和反廣雅矬短也文字典說從矢坐聲坐從留省從土陋音漏考聲醜惡也前第十三卷中釋)。

*** 第三十二卷(無字音釋)

*** 第三十三卷

㵣愛(看割反考聲㵣思水也說文㵣欲飲也從欠渴聲今俗用多略作渴說文渴盡也)。

聰慢(上麤公反毛詩傳云聰聞也韓詩云聰明也說文明察也從耳怱省聲下蠻辦反孔注尚書慢輕典教也說文
慢惰也從心曼聲也)。

*** 第三十四卷

被苫(上音披下攝詹反考聲苫編草為之也尒雅云白蓋謂之苫郭注云白茅苫也今江東呼為蓋說文從草占
聲)。

炷焦(上朱樹反下子遙反考聲焦乾極也傷火也廣雅焦黑也鄭注禮記煙於火中也說文正作𤓪云火所燒也從
火雥聲雥音雜論作燋非)。

囂虛(上香驕反鄭注周禮云嚻讙也左氏傳云湫隘嚻塵是也說文聲氣出頭上也從㗊從頁頁首或作買㗊音壯
立反頁音纈)。

*** 第三十五卷(無字音訓)

*** 第三十六卷

溉灌(上基𧨏反顧野王云溉注也說文亦灌也下官換反顧野王云灌沃澍也說文二字並從水既雚皆聲也)。

滂溢(上普忙反說文滂池也亦作䨦下引一反廣雅溢盛也溢出也說文器滿也二字竝從水旁益聲論作溢俗字
也)。

*** 第三十七卷

鋸解(上居御反蒼頡篇云鋸截物具也說文云搶唐也從金居聲下皆蟹反上聲字考聲開也文字典說云解判也
從刀判牛角也)。

慘顇(上千敢反毛詩傳云慘猶戚也說文慘憂也恨皃也從心參聲下慈醉反蒼頡篇云顇憂也說文憔顇也從頁
卒聲)。

寬陿(咸甲反前第十九卷已釋訖)。

𧄼瞢(上登鄧反考聲云𧄼謂睡初起皃也下墨鄧反杜注左傳瞢悶也毛詩傳云亂也說文云不明也從苜從䀏䀏
目數搖也)。

撾打(上竹蝸反考聲撾擊也聲類云撾捶也文字典說從水過聲下丁冷反考聲云擊也正作􄆦也)。

俳優(上敗埋反下郁牛反杜注左傳俳優調戲也顧野王云俳優者樂人所為戲笑自以怡悅也說文俳戲也優倡
也二字竝從人非憂皆聲)。

蠐螬(上薺賫反下徂遭反說文蠐螬即猶蝎木蠧蟲也二字並從虫齊曹皆聲也)。

*** 第三十八卷

皮皺(鄒瘦反考聲皺皮聚也文字典說云皮寬聚也從皮芻聲芻音惻俱反)。

背僂(錄矩反廣雅僂曲也說文尫也周公背僂從人婁聲論從肉作膢非也)。

黶黑(鴨減反王肅注家語云黯亦黑也說文黶深黑皃也或作黯)。

*** 第三十九卷(無字音釋)

*** 第四十卷

􄆧骨(欵丸反考聲臗䏶骨也說文髀也從骨寬聲論從肉作臗亦通)。

頷骨(含感反說文頷𩓟也從頁含聲古作􄆨論從肉作𦛜俗字也)。

肝肺(上幹寒反說文肝水藏也下孚廢反白虎通曰肺之言貴也金之精也色白說文金藏也並從肉于市皆聲市
音軰論作肺俗用字也)。

脾腎(婢彌反白虎通云脾之為言辦也所以積精稟氣土之精也色黃說文木藏也下時刃反白虎通云腎之言賓
也以窌寫水之精色黑陰偊故𦜜雙說文二字竝從肉臤聲臤音堅)。

𦞅膽(上為貴反白虎通曰􄆩者脾之腑也主稟氣胃者穀之委也說文穀腑也從肉􄆪象形字下擔覽反白虎通
云膽者連肝之腑也王仁仁者若不忍者故以膽斷息之是以仁者必有勇也說文從肉詹聲論作𦝩俗字也)。

屎􄆫(上尸是反莊子云以筐盛屎也文字典說云屎糞也正從􄀘作𦳊古字也又作􄆬論文作屎俗字下溺吊反顧
野王云􄆫即溺也溺說文小便也從尾從水)。

** 阿毘達磨大毘婆沙論第五帙

*** 第四十一卷

稼穡(上家暇反下所棘反前第二十一卷中已具釋訖)。

豐稔(上覆風反周易云豊大也鄭玄云豊大也賈逵云盛也毛詩傳云茂也說文云豆之豊滿者也從豆象形也下
壬甚反賈逵云稔熟也顧野王云謂成熟也說文云穀熟也從禾念聲)。

*** 第四十二卷

饕餮(上討刀反下天跌反杜注左傳云貪財曰饕貪食曰餮論作饕餮俗字也)。

咀嚼(上疾與反蒼頡篇咀噍也噍音慈醮反說文含味也下匠略反顧野王云嚼亦噍也廣雅云茹也說文二字竝
從口且爵聲)。

嘗啜(上音常論語云君賜食必正席先嘗之杜注左傳云嘗試也說文從旨尚聲論從口作􂟆非也下川爇反說文
啜亦嘗也從口叕聲叕音陟劣反)。

誚言(樵笑反孔注尚書誚讓也說文誚嬈也從言肖聲或作譙嬈音尼了反)。

龜蠏(上音歸廣雅云龜甲蟲也下諧買反韓康伯注周易云蠏甲在外也說文有二𧑃八足旁行也從虫解聲𧑃音
敖)。

金礦(虢猛反廣雅云鐵磺銅鐵等璞也璞謂之磺說文從石黃聲論作鑛亦通)。

鏃身(𤗉角反說文鏃㓨也從金族聲或從竹作簇論從手作𢳇非也)。

*** 第四十三卷(無字音釋)

*** 第四十四卷

蹎蹶(上典蓮反下卷月反前第十四卷已釋訖)。

乳糜(上儒王反下美悲反文字集略云糜厚粥也說文從米麻聲)。

妃娣(上斐微反顧野王云妃如后也禮記云天子之妃曰后也下提麗反尒雅云女子同出先生為姒後生為娣郭
注云為俱嫁同事一夫也文字典說二字並從女已弟皆聲)。

隖盧頻螺(上烏古反下盧和反梵語羅漢名也)。

隧隥(上隨醉反杜注左傳隧道也說文從𨸏遂聲論從土作𡑞非也下登鄧反前第二十九卷已釋訖)。

*** 第四十五卷(無字音釋)

*** 第四十六卷

㧖取(於草反廣雅㧖持也取也說文作搹云把也從手鬲聲論作亦通也)。

靷繫(上余震反毛詩傳云靷所以引也文字典說云在胷曰靷從革引聲下音計也)。

梯隥(上體犁反賈注國語云梯階也說文木階也從木第聲下登鄧反次道也)。

*** 第四十七卷

耽沔(上荅含反前第二卷具釋訖下綿褊反孔注尚書云湎躭酒過差失廣也說文云躭於酒也從水丐聲)。

*** 第四十八卷

漂激(上疋遙反顧野王云漂猶流也說文漂浮也下經歷反司馬彪注莊子云流急曰激也說文激凝邪疾波也二
字並從水票敫皆聲)。

捶牛(隹水反考聲云捶擊也字統云杖擊也從手垂聲)。

轅軶(上遠元反考工記云凡為轅三其輪崇二分其長二在前一在後也說文轅輈也下嚶革反鄭玄注考工記云
軶轅端壓牛領木也說文二字並從車袁戹皆聲論作軛俗字輈音肘留反)。

鞦鞅(上七由反考聲鞦車鞦也亦作鞧緧下央仰反文字集略鞅制牛馬首前也說文云頸靼也從革央聲或作紻
靼音之列反)。

*** 第四十九卷

鱣魚(展連反郭注尒雅云鱣大魚也口在頷下體無鱗甲肉黃大者三二丈江東呼為黃魚也說文從魚亶聲)。

*** 第五十卷

興瞿(具俱反梵語藥名唐云阿魏也)。

辛辢(蘭怛反古今正字辢亦辛也從辛束聲也)。

盲瞽(上陌耕反說文盲謂目無眸子也下姑五反說文無目曰瞽並從目亡鼓皆聲)。

如遏璽多(上安葛反下斯子反梵語)。

杌邪(上五骨反前第八卷已具釋)。

防扞(上音房鄭注禮記防備也說文隄防也從阜方聲下寒案反考聲扞禦也文字典說扞衛也從手干聲亦作桿)。

縶在(砧立反毛詩傳曰縶絆也杜注左傳縶拘縶也文字典說從糸執聲)。

** 阿毘達磨大毘婆沙論第六帙

*** 第五十一卷

尺蠖(注郭反前第二十四卷已具釋論從虫作蚇非也)。

利鐮(𣫍炎反方言鎌刈𠛎也文字典說從金魚聲或作鐮𠛎音苟俟反)。

桄梯(上音光考聲作橫云橫於中也亦謂牀橫也下體奚反說文梯木階也前第四十三卷已釋訖)。

擐甲(關患反杜注左傳云擐貫也賈逵注國語云摜衣甲也說文從手從還省聲也)。

尫疾(鳥黃反說文正作尫謂跛曲脛也從大象偏曲之形論作尫古字也􄆭音皂)。

*** 第五十二卷

車轂(公屋反說文轂輻之所湊者也從車殼聲殼音苦角反)。

於橛(權月反莊子云前有銜橜之飾考聲橜短尖木也文字典說橛𣏾也從木厥聲論作栓俗字非也)。

伉敵(上康浪反杜注左傳伉亦敵也說文從人亢聲下亭的反顧野王云敵偶也相拒也說文從攴啻聲論作敵俗
字啻音的)。

*** 第五十三卷

霜雹(龐剝反白虎通云陰氣結聚凝合為雹鄭注禮記云陽為雨陰氣脅之凝而為雹說文云雨水也從雨包聲古
作􄆮也)。

門閫(坤袞反鄭注禮記云閫門限也字統云從門困聲或從水作梱)。

*** 第五十四卷(無字音)

*** 第五十五卷

依怙(胡古反尒雅云怙恃也說文從心古聲也)。

煩􃼜(奴老反考聲云􃼜憂煩也女人多煩恨也故說文云有所痛恨從女􄆯省聲論作惱亦通)。

*** 第五十六卷

𠯈嵐婆風(上扶癈反次覽躭反梵語風名大猛風也)。

*** 第五十七卷(無字音釋)

*** 第五十八卷

廣陿(咸甲反前第十七卷釋訖論從犬作狹俗字也)。

*** 第五十九卷

樞扇(上觸朱反郭注爾雅云門戶扇肘也又注云門持樞者以為固也韓康伯注周易云樞機制動之主也說文從
木區聲下正體扇字音羶戰反)。

*** 第六十卷

一滴(丁歷反說文云水注也從水啻聲或作適論作渧俗字也)。

** 阿毘達磨大毘婆沙論第七帙

*** 第六十一卷

貓貍(上夘包反顧野王曰貓似虎而小人家所畜養者以捕鼠也字統從豸苗聲論作猫下里知反顧野王云貍亦
貓類也好偷人家雞說文伏獸也從豸里聲論從犬作狸俗字豸音雉)。

*** 第六十二卷

滅雙(朔江反顧野王云雙猶兩也文字典說云雙手持二隹從雔從文論從兩作䨥非也)。

*** 第六十三卷

羸劣(律追反杜注左傳云𣎆弱也說文瘦也從羊𣎆聲𣎆音騾臥反)。

*** 第六十四卷

擇滅(棖格反考聲擇棟也說文選也從手睪聲睪音亦論作捀誤也)。

*** 第六十五卷

瀑流(抱報反說文疾雨也從水暴暴亦聲)。

軶中(於革反前第四十八十卷中具釋訖)。

*** 第六十六卷

畦壠(上惠圭反王逸注楚辭云畦猶區也說文從田圭聲下龍腫反郭注爾雅有界埒似耕壠因以為名也說文丘
壠也從土龍聲)。

耘耨(上運君反毛詩傳云耘除苗中草也說文從耒云聲論從木作枟誤也下奴候反考聲田器除草也亦作耨)。

劬勞(具俱反前第十四卷中已具釋訖)。

餉佉(上商壞反下羌迦反梵語西國仙人名也)。

*** 第六十七卷

貿少(矛候反顧野王云貿猶交易也爾雅云貿市也又賣也說文從貝夗聲亦作貿論作𧴵俗字也)。

*** 第六十八卷

煗種(上奴短反說文煗溫也從火耎聲也或作𤏙㬉)。

*** 第六十九卷

倏怱(上昇育反楚辭云倏怱急皃也文字典說從火攸聲論作儵亦通也)。

*** 第七十卷

歆饗(上吸音反杜注左傳歆享也說文神食氣也從欠音聲下香掌反何休注公羊傳云嘉飲羹曰饗鄭注云神明
歆饗也文字典說從食鄉聲)。

不瞬(水閏反說文瞬開闔目數搖也從目舜亦聲亦作瞚)。

** 阿毘達磨大毘婆沙論第八帙

*** 第七十一卷

驚慴(詹葉反爾雅云慴懼也說文從心習聲亦作懾)。

*** 第七十二卷

鑽息(纂巒反火名也說文從金贊聲)。

鑠羯羅(上商灼反次建謁反梵語帝釋名也)。

*** 第七十三卷

鎣拭(上縈定反前第一卷釋訖下昇織反說文拭淨也清也從手式聲)。

篅倉(述緣反許叔重注淮南子云篅窀也說文織竹圓器可以盛穀也從竹耑聲或作圌窀音徒䘱反)。

濤波(道勞反文字典說濤大波也海潮曰濤從水壽聲)。

摽幟(上必遙反顧野王云摽謂竪表以識之也文字典說從水票聲論從手作摽誤也下鴟翅反廣雅云𢡠憣也文
字典說從巾戠聲戠音軄)。

*** 第七十四卷(無字音釋)

*** 第七十五卷

流𠂢(拍賣反廣雅派水自分流也說文水邪流別也象形論從水作派義同也)。

蜆蛤(上袄典反文字集略云水殼蟲也似蛤而小也或作顯小蝓也一名縊女也下甘臘反考聲蛤蚌類也說文蛉
有三皆生於海蛤蠣者千歲雀所化也秦謂之壯厲海𧊧者百歲鷰所化也魁蛤一名復累者復翼所化也從虫合聲)。

㳄膽(上羡延反考聲涎口中津也說文口液也從水欠聲或作涎湺唌論作涎俗字下儋覽反白虎通云膽者肝之
腑也說文從肉詹聲)。

窯竈(上𦡱招反說文窯燒瓦竈也從穴羔聲論作陶謂埏埴主人号也世本昆吾作匋即夏桀臣也非窯義下遭澇
反說文竈炊也從穴鼁省聲鼁音才六反或不省)。

鍼風(執熎反廣雅鍼㓨也說文從金咸聲)。

有婆咀窶拉摩風(咀音才與反窶劬乳反拉音嵐合反梵語也嵐音盧含反)。

𦠍喉(上昴各反考聲𦠍齗也)。

*** 第七十六卷

鵂鶹(上朽憂反下􄆰周反案鵂鶹恠鳥屬也其類寔繁)。

*** 第七十七卷(無字音釋)

*** 第七十八卷

膠粘(上音交考聲膠固也說文膠𦙁也作之以皮從肉翏聲下聶廉反說文粘著也糊也從米占聲正作黏)。

*** 第七十九卷

瑿泥(一𠔃反)。

迷泥(米篦反)。

蹹剖(談臘反梵語也)。

達􂗂剖(湛狎反梵語四天王名也)。

*** 第八十卷

穬麥(􃫛猛反考聲穬大麥也文字典說從禾廣聲或作􂌴論從米作䊯非也)。
一切經音義第六十八


一切經音義第六十九

翻經沙門慧琳撰

** 音阿毘達磨大毘婆沙論第九帙

從八十一盡第二百。

*** 第八十一卷

浮瓠(乎故反郭注爾雅云瓠壺也說文從瓜夸聲夸音詡于反又上聲呼論從艸作􄆱俗字也)。

*** 第八十二卷

皴皮(七荀反埤蒼云皴皵也說文從皮夋聲夋音同上皵音七略反郭注山海經云皵亦謂皮皴也)。

*** 第八十三卷

矛𥎞(上莫侯反說文云酋矛也長二丈建於兵車也象形也古今作𢦵下催筭反考聲𥎞短矛也廣雅𥎞謂之鋋文
字典說云從矛贊聲鋋音口延反)。

鶖鷺(上音秋下盧故反西國池名亦鳥名也)。

蚇蠖(鳥郭反考聲蟲名也俗名步屈蟲也)。

塳𡋯(上僕蒙反下盆沒反論文塳𡋯謂煙氣皃也今作𤑫烰字書並無此字)。

婆斯瑟搋(坼加反梵語梵志妻名也)。

刮去(開滑反鄭玄注禮記云刮以刃掠去也文字典說云從刀舌聲舌音滑)。

矜𧧳(若花反孔注尚書𧧳猶憍恣過以自大也說文從言𡗢聲從大從􃱇音枯化反從夸作者非)。

*** 第八十四卷

􄆲脹(上璞江反埤蒼胖亦脹也下張亮反杜注左傳云脹腹滿也古今正字並從肉丰長聲或從疒作庠痮也)。

*** 第八十五卷

􃷣轉(冤遠反說文􃷣轉𦘱也從夕巴聲巴音節或作宛亦通)。

抱弄(上袍􂏖反下籠東反杜注左傳云弄戲也尒雅云玩也說文從廾玉聲艸音拱論作挊非也)。

*** 第八十六卷

掉舉(條弔反賈注國語云掉搖也廣雅振也說文從手卓聲)。

*** 第八十七卷

有伺(司利反顧野王云伺猶候也鄭玄注周禮云伺猶察也說文從人司聲)。

*** 第八十八卷(無字訓釋)

*** 第八十九卷

嫉𩋆(上秦悉反王逸注楚辭云害賢日嫉說文從女疾聲下客顏反考聲𩋆遴也古今正字從革臤聲論作慳
俗字也)。

*** 第九十卷

羯利藍頞部曇(頞音按梵語初受胎精血相未成形一七二七也)。

齅香(休又反說文以鼻就臭也從鼻從臭亦聲)。

** 阿毘達磨大毘婆沙論第十袟

*** 第九十一卷　第九十二卷　第九十三卷
　第九十四卷　第九十五卷　第九十六卷

(已上六卷文易不音訓)

*** 第九十七卷

阿笈摩(笈音儉輒反)。

*** 第九十八卷

勍敵(上巨迎反廣雅勍武也埤蒼健也左傳云勍敵之人是也說文強也從力京聲下亭歷反)。

*** 第九十九卷

飄散(上匹霄反毛詩傳曰飄猶吹也說文迥風也從風票聲飄同下珊幹反顧野王云散謂分流飛走不聚也說文
飛散也從支昔聲或從雚作􄆳論作散俗字)。

獼猴(上蜜𤰞反下候鉤反西國地名也)。

*** 第一百卷

訶擯(必振反司馬彪注莊子云擯棄也史記云相與排擯也說文從手賓聲論作擯俗字)。

** 阿毘達磨大毘婆沙論第十一帙

*** 第一百一卷　第一百二卷(並無字訓釋)

*** 第一百三卷

覆𦞦(上峯福反蒼頡篇覆倒也文字典說從西復聲下訶各反王逸注楚辭云有菜曰羹無菜曰𦞦說文從肉𦞦
聲音呼郭反)。

羂索(上㳙兖反桂菀珠藂云以繩繞繫取物謂之羂字統作罥云施繩於道也從冈肙聲下桑各反顧野王云糺繩
曰索說文草木有莖葉可以為繩索也從糸從市)。

𨥨矟(上莫俟反考聲戈類也前第八十三卷已釋或作矛下雙捉反廣雅矟兵器也亦矛也埤蒼云矟長一丈八尺
文字典說從矛肖聲論作柟非也)。

驚駭(行騃反文字典說駭亦驚也從馬亥聲騃音崖買反)。

掘鑿(上羣勿反考聲掘穿也斷也謂斷其根也說文從手屈聲下藏作反聲類鑿鏨也說文穿木具也從金􄆴亦聲
鏨音雜含反)。

*** 第一百四卷

鐵鉆(儉炎反說文鉆䥫銸也從金占聲論作鉗䥫枷也結束䥫也非此義銸音聶)。

排盾(上敗埋反下脣準反前第二十一卷已具釋)。

防捍(上縛亡反下寒案反前第五十卷釋訖)。

*** 第一百五卷

陴𨺙(上普閇反下􄆵計反廣雅云壀堄城上女牆孔也蒼頡篇小垣也說文從騰卑兒皆聲論或從人作俾倪亦通
也)。

母豬(陟閭反西國池名也)。

扇搋等(坼加反梵語)。

*** 第一百六卷第一百七卷第一百八卷
第一百九卷　第一百一十卷

(已上五卷並無字可音)

** 阿毘達磨大毘婆沙論第十二帙

*** 第一百一十一卷　第一百一十二卷
(無字音釋)

*** 第一百一十三卷

跳躍(上調寮反下羊灼反顧野王云跳躍謂騰躍也說文二字並從足兆翟聲也)。

稊稗(上弟𪏭反考聲稊草名也文字典說云從禾弟聲或作蕛亦作苐􄆶下陴賣反杜注左傳云稗之似穀者也文
字典說從禾卑聲)。

短命(端夘反字書短促也不長也說文有所長短以矢為正故從矢豆聲論從手作𢭃非也)。

*** 第一百一十四卷

一羆(彼眉反尒雅羆似熊而黃白郭注云羆長頭高脚猛憨多力能拔木關西呼為猳熊說文如熊黃白從熊羆省
聲古文􄆷也猳音加也)。

􃰗紺(甘憾反說文紺染帛􃰗而楊赤色也從糸甘聲或作䋮䌝也)。

擘以(補麥反文字典說擘破裂也從手辟聲也)。

*** 第一百一十五卷

攈多(君運反韻詮云攈拾也說文亦拾也從手麇聲論作捃亦通)。

欑􄆸(上殂巒反鄭注禮記攢聚也說文積也從木贊聲下食亦反說文云􃬰弓弩發於身而中於遠從身從𠂕篆文
從寸寸法度也與論同也)。

*** 第一百一十六卷

誼擾(上呼元反聲類諠譁也說文從言宣聲下饒少反孝聲擾攪也煩彼也說文煩也從手憂聲音奴刀反字從頁
從已止反其手足也從憂者非也)。

二皰(蒲皃反法義理)。

始褰持等(褰音欺乾反梵語也)。

誅戮(隆竹反賈注國語云戮煞也說文從戈翏聲)。

梟首(􄆹遙反顧野王云謂懸首於水上及竿頭以肆其𢪿也又廣雅梟礫也說文倒首也賈侍中說此斷其首倒
懸即梟字也論作梟為不孝鳥也與人梟首乖也)。

祠禱(上似滋反白虎通日祠者嗣也顧野王云祠亦祭之總名也下刀老反鄭注禮記云求福日禱得福曰祠說文
二字並從示司壽聲)。

酷法(空谷反說文作嚳云以虎害之也從學省告聲亦作俈今通作酷從酉告聲)。

書撽(形擊反考聲撽木簡也長二尺有所召書上以傳之史記檄羽撽數罪之書也文字典說從木敫聲敫音擊也)。

*** 第一百一十七卷

鬼膾(上苦回反下古外反廣雅膾割也即今之居者也)。

蟒類(上忙牓反尒雅云蟒王虵郭注云蟒虵之大者也故曰王也文字典說從虫莾聲)。

弶取(強向反字書弶施罥於道以取禽獸也說文從弓京聲作𣚦俗也)。

*** 第一百一十八卷

拊奏(孚武反顧野王云拊猶拍也周禮云合奏擊拊鄭眾注云或擊或拊也孔注尚書云拊亦擊也說文從平付聲)。

*** 第一百一十九卷

􄆺中(紫錫反考聲積聚也鄭注禮記委多曰積文字典說從禾貴聲論從艸作𧂐非也)。

揩拭(上客皆反下十軄反揩摩也鄭注禮記云拭猶淨也說文並從手皆式聲也)。

顛仆(上典年反鄭注禮記云倒仆為顛也說文從頁真聲正作傎論從二真非也下蒲北反說文傾頓也從人上聲)。

駈擯(必刃反前第一百卷中已釋訖)。

靈龕(苦甘反孝聲鑿山壁為坎也廣雅龕盛也文字典說著佛像處也從龍今聲俗從合作龕非也)。

機阱(情勁反考聲穽穿地陷獸也文字典說從𨸏井聲論從穴作穽亦通古作汬也)。

覘望(諂廉反杜注左傳云覘伺也鄭注禮記云覘𨶳視也文字典說從見占聲)。

蹇鈍(上建偃反孝聲蹇難也說文蹇跛也從足寒省聲下徒困反蒼頡篇鈍頑也聲類鈍不利也說文從金毛聲)。

*** 第一百二十卷

胎膜(上貸來反廣雅云三月為胎顧野王云未生也說文婦孕二月也從肉台聲下忙愽反說文肉間膜也從肉莫
聲)。

蚊蜹(上勿分反說文作蟁齧人飛蟲也從䖵民聲下而銳反國語蜹蛾蜂蠆皆能害人顧野王云今有虫似蜹齧人
謂之含毒即此也說文秦謂之蜹楚謂之蚊從虫苪聲也)。

蠛蠓(上眠結反下蒙董反莊子云猿之於木若蠛蠓於地也顧野王曰小飛蟲也郭注尒雅云小蟲似蜹也說文並
從虫蔑蒙聲也)。

蚔行(佶移反考聲蚳有毛蟲也說文蛙也從虫氏聲蛙音口圭反)。

踐蹋(上前剪反毛詩傳云踐行皃也鄭注禮記踐履也升也下潭􄆻反廣雅蹋亦履也說文亦踐也二字並從足戔
􂰌聲論作蹹俗字也)。

摑裂(上孤獲反下連晳反廣雅裂分也字書擘也文字典說從衣列聲)。

** 阿毘達磨大毘婆沙論第十三帙

*** 第一百二十一卷

稼穡(上家暇反下所棘反前第二十一卷已釋訖)。

逮𠢧(臺載反毛詩傳曰逮及也說文從辵聿聲)。

*** 第一百二十二卷(無字音釋)

*** 第一百二十三卷

渭物㩌子(㩌􃫩味反梵語也)。

骸骨(薤皆反顧野王云骸身體之骨惣名也說文從骨亥聲)。

*** 第一百二十四卷

唼食(子荅反埤蒼噆齧􃫏也莊子云蚊䖟𠾱膚也說文銜也從口妾聲或作𠯗正作𠾱也)。

鹹鹵(上洽緘反尒雅云鹹苦也郭注云苦即大鹹也說文北方味也從鹵咸聲下盧古反說文鹵西方鹹地也又西
方謂之鹵從西省鹵𡩀監形也)。

*** 第一百二十五卷

鉤餌(上狗侯反考聲鈎取也曲也引也顧野王云鈎謂也說文從金句聲下而志反蒼頡篇云餌食也大戴禮云鷹
隼魚鼈所得之餌也說文從食耳聲)。

鞭撻(上必綿反顧野王云鞭用革以朴罪人也說文從革便聲下他怛反孔注尚書云撻笞也鄭玄扶也古今正字
從手達聲古文作撻論從草作靼音折非義也)。

媲邏吒(上批計反中羅賀反下茶暇反梵語)。

囚縶(砧立反杜注左傳縶拘繫也前第五十卷已貝釋)。

藏竄(七亂反杜注左傳云竄匿也顧野王云竄猶逃也古今正字從穴從鼠會意字也)。

*** 第一百二十六卷

婆私瑟𢮎(圻加反梵語)。

麟角(栗珍反此論第七卷中已具釋訖)。

恬寂(上簟兼反孔注尚書云恬安也方言靜也從心舌聲亦會意字也)。

*** 第一百二十七卷

哮吼(上孝交反埤蒼云哮嚇大怒也古今正字云哮豕驚聲從口孝聲下虛垢反考聲鳴之大也牛虎曰吼古今正
字作吽謂獸聲也從牛口聲亦作拘呴)。

*** 第一百二十八卷

蚊蠛(上勿分反下眠結反前百二十卷中已具釋訖)。

*** 第一百二十九卷(無字音釋)

*** 第一百三十卷

飲吮(旋兖反集訓云吮口嗍也說文吮欶也從口允聲論作𠵷非也或作冤)。

鎔銅(上勇鍾反漢書云猶金之在鎔唯冶之所鑄說文冶器法也從金容聲)。

舌􄆼(昂各反考聲􄆽齗也說文作㖾論從口作􄆾非也)。

沙潬(檀爛反尒雅云潬沙出也孝聲水中沙出也說文從水單聲)。

嗟惋(上借邪反毛詩傳云嗟歎辭也古今正字云憂歎也從口差聲下烏喚反考聲惋歎恨也文字集略云驚異也
從心宛聲也)。

𨥨𥎞(上莫侯反前第一百三卷釋訖古作矛下倉喚反考聲云𥎞短矛也南越謂之𥍟廣雅云𥎞謂之鋋古今正字
從矛贊聲古文􄆿今論文作攢非也)。

** 阿毘達磨大毘婆沙論第十四帙

*** 第一百三十一卷

登躡(黏輒反方言躡登也廣雅履也說文蹈也從足聶聲也)。

欲遮準陀(準音朱允反梵語)。

*** 第一百三十二卷

相糅(女救反鄭注禮記云揉雜也文字典說從米柔聲正作粈也)。

*** 第一百三十三卷

畔喋婆(喋音徒叶反梵語大災風也)。

飜騰(上孚袁反廣雅飜飛也顧野王云飜高去也說文從飛番聲亦作翻下鄧登反韓詩云騰乘也無不乘浚也廣
雅騰奔也說文馳也從馬從騰省聲勝從舟從月者非也)。

耕馭(魚據反文字典說馭駕馭馬也從馬從又與御同)。

􂪸擊(上殂桓反前第一百十五卷已釋訖也)。

*** 第一百三十四卷

縈纏(上伊營反毛詩傳云縈旋也說文收韏也從糸熒省聲下徹連反說文纏約也從糸廛聲)。

*** 第一百三十五卷

擺揬(上八買反廣雅云埤開也考聲擺揮手也說文兩手擊也從手罷聲或作押論作擺誤也下徒訥反廣雅云揬
衛也字書揬揩也說文從手突聲突從穴從犬論從山作突非也)。

*** 第一百三十六卷

緝􄇀(上侵入反毛詩箋云緝續也下井昔反郭注爾雅云續繼也說文亦緝也二字竝從糸責咠皆聲)。

毳時(巛苪反鄭注禮記云毳毛之細者也鄭眾云毳𦋺衣也說文從三毛)。

抖擻(上兜口反下涑厚反考聲云抖擻振也涑音叜俟反)。

*** 第一百三十七卷(無字音釋)

*** 第一百三十八卷

須鐮(上思朱反說文從彡從頁顧野王云所須待之須從彡作須從水作須音誨今俗行已久且依也下斂鹽反考
聲鎌刈物者也方言刈𠚸也說文鍥也從金兼聲或作鐮亦通𠚸音鉤)。

須插(楚洽反聲類插謂刺物使入也說文從手𠚏聲𠚏字從千從臼)。

*** 第一百三十九卷　第一百四十卷(無字音釋)

** 阿毘達磨大毘婆沙論第十五帙

*** 第一百四十一卷

膠濘(上絞肴反第七十八已釋訖下寧定反杜注左傳濘泥也考聲泥淖也說文從水寧聲淖音女教反)。

局故(開玉反毛詩傳云𡱈曲也卷也廣雅近也說文𡱈促也從口在尺下復句之也象形)。

*** 第一百四十二卷

匍匐(上僕逋反下朋北反毛詩箋云匍匐言盡力也顧野王云手行也說文云匍手行也匍伏地也二字並從勹
甫畐皆聲音包)。

灘磧(上撻丹反說文水𣽈而乾也從水灘聲下青歷反廣雅云磧瀨也水淺石見也說文從石𧵩聲)。

如穴(玄決反毛詩箋云鑿地曰穴說文土室也從宀八論作穴誤也)。

*** 第一百四十三卷

如􄇁(並冥反顧野王云缾汲水器也文字典說從􃇩并聲)。

錯謬(上倉洛反考聲錯誤也顧野王云以交合錯亂之錯從辵作𨗀說文䢒也從辵㫺聲下眉幼反鄭注禮記云謬
誤也說文狂者之志言也從言翏聲)。

*** 第一百四十四卷(無字音釋)

*** 第一百四十五卷

摩摩异多(异音餘之反梵語)

*** 第一百四十六卷(無字音釋)

*** 第一百四十七卷

蹲坐(徂魂反說文蹲踞也從足尊聲踞音居御反)。

*** 第一百四十八卷

埏埴(上設氈反淮南子云挻抑土為器也說文從手延聲從土作埏者非下時軄反孔注尚書云土黏曰埴也說文
從土直聲)。

憒閙(上迴外反下拏効反前第二十六卷中具釋訖)。

*** 第一百四十九卷

粖薪(上忙鉢反下悉津反西國藥名也此國佮艾取火之屬也哈音感合反)。

指𢫈(念添反廣雅拈指持也說文從手占聲論作捻俗字)。

眩亂(上玄絹反賈注國語眩或也顛冒也說文目無常主也從目玄聲)。

*** 第一百五十卷

朅地羅鈎(上褰􂏡反下苟侯反梵語)。

挑善行眼(上眺聊反聲類云挑猶抉也說文從手兆聲抉音伊決反)。

𡑅迮(上黯甲反杜注左傳𡑅亦笮也禮記所謂鎮笮也說文從土猒聲下爭格反聲類迮迫也考聲狹小也文字典
說云從辵乍聲亦作窄也)。

金絛(計勞反鄭注周禮云其樊纓以絛絲飾之考聲絛織􂋧如繩然也說文織成也從糸條省聲論從韋作韜又作
縚非也)。

撓攪(上好高反廣雅云撓亂也說文攪也從手堯聲亦作薅論作㧌非也下交巧反毛詩傳云攪亂也字書撓也說
文從手從覺聲)。

** 阿毘達磨大毘婆沙論第十六帙

*** 第一百五十一卷

蠐螬(上薺賷反下造遭反前第二十七卷中已具釋)。

風飈(褾遙反郭注尒雅云飈暴風自下而上也尸子曰暴風􄇂飊也文字典說從風猋聲)。

*** 第一百五十二卷(無字音釋)

*** 第一百五十三卷

打揵穉(次件焉反下馳致反梵語也)

*** 第一百五十四卷

翅翮(上施至反說文作翄翼也從羽支亦作翨忯下行革反郭注爾雅云翮鳥羽根也說文羽莖也從羽鬲聲)。

攀攬(上盼蠻反王逸注楚辭云攀引也廣雅戀也說文作艸云引也從反艸今作攀從手樊聲下藍膽反廣雅云攬
取也說文撮持也從手覽聲亦作擥)。

嫉慳(上秦悉反下客姦反前第八十九卷中已具釋訖)。

*** 第一百五十五卷(無字音釋)

*** 第一百五十六卷

止撥(半末反毛詩傳云撥治也王逸云棄也廣雅除也亦猶絕也說文亦治也從手發聲)。

不夗轉(冤遠反前第八十五卷中已釋)。

*** 第一百五十七卷

為拳(倦員反考聲云拳手拳也案論文云五指合為拳即握掌也說文手也從手卷省聲論作捲用力也非其義也)。

*** 第一百五十八卷　第一百五十九卷
　第一百六十卷(已上並無字音訓)

** 阿毘達磨大毘婆沙論第十七袟

*** 第一百六十一卷(無字音釋)

*** 第一百六十二卷

敬憚(壇旦反毛詩箋云憚難也畏也文字典說從心單聲)。

羸劣(上累為反下戀輟反前第六十三卷中釋訖)。

猶豫(余茹反顧野王云猶豫謂不定也說文豫獸名從象矛聲)。

*** 第一百六十三卷(無字音釋)

*** 第一百六十四卷

朽敗(休久反蒼頡篇朽腐也說文作􄇃義同從歺丂聲從木作朽或字也)。

*** 第一百六十五卷(無字音釋)

*** 第一百六十六卷

船栰(煩發反馬注論語云大曰筏小曰桴考聲栰縛竹木浮之水上也說文正作橃云海大船也從木發聲或作𦪑
亦作筏)。

􃰗瘀(於據反廣雅云瘀病也說文積血也從疒於聲)。

膖脹(上璞江反下張亮反前第八十四卷中釋訖)。

骨鎻(蘇果反漢書云𤨏以環相鈎連也考聲云連鐶也文字典說從金𧴲聲論作璅非也)。

髀骨(鼙米反考聲䯗股也說文股外也從骨卑聲論從肉作䏶俗字也)。

頷輪(前此論第八卷已具釋)。

澡漱(上遭草反顧野王云澡猶洗潔也說文洗手也從水喿聲論從草作藻誤也下搜􄇄反顧野王云漱盥盪也古
今正字從水欶聲)。

𦝫絛(討刀反第一百五十卷中已釋訖)。

竦密(粟勇反廣雅云竦上也顧野王云竦高也說文從立朿聲論作聳誤也)。

曲僂(蔞主反考聲云傴僂俯身也廣雅僂背僂亦曲也說文僂尪也從人婁聲)。

*** 第一百六十七卷

蟲蛆(七余反聲類䏣蠅子也說文乳肉中也從虫且聲或從肉作䏣)。

*** 第一百六十八卷　第一百六十九卷
　第一百七十卷(已上並無字音釋)

** 阿毘達磨大毘婆沙論第十八袟

*** 第一百七十一卷

見朹(五骨反前第八卷中具已釋訖)。

𠆴亂(上拏効反第一百四十八卷具釋訖)。

*** 第一百七十二卷

欻然(熏欝反此論前第十五卷中具釋訖)。

嘷𠮧(上胡高反楚辭虎豹是嘷說文嘷猶咆也從口臯聲下澆竅反顧野王云𠮧呼也說文高聲也正作嘂從㗊􃫞
聲古作䚯𠸵曒論作𠮧俗字㗊音側立反􃫞音吉留反)。

煻煨(上蕩即反考聲煻灰兼細火也下猥回反廣雅云煨熅也說文盆中火也二字並從火唐畏皆聲熅音蘊文反)。

銛利(思廉反漢書音義云銛利也蒼頡篇銛䥫也考聲刀劒利也說文從金舌聲䥫音接閻反)。

鐵􂌯(醉髓反字書􂌯鳥喙也文字典說從此從朿亦作觜論作􂌤俗字鐵正作鐵)。

廁圂(上惻志反下魂困反此論前第十二卷中已具釋訖)。

矩拉婆(上俱禹反下藍蹋反梵語也)。

*** 第一百七十三卷

央掘利魔羅(上鞅薑反下群物反梵語也)。

傲慢(上熬誥反杜注左傳云傲不敬也廣雅傲亦慢也字書倨也說文從人𢾕聲論從心作慠非也下蠻晏反孔注
尚書慢輕慢典教也顧野王云慢猶輕侮也說文惰也從心曼聲)。

􃶞石(伯孟反鄭注禮記云迸散也字書云亦散走也文字典說云從辵并聲亦作跰)。

*** 第一百七十四卷(無字音釋)

*** 第一百七十五卷

銷鎔(上小焦反顧野王云銷猶散也說文鑠也下勇鍾反說文鎔治器法也二字並從金肖容皆聲鑠音商約反)。

*** 第一百七十六卷

蟒身(忙牓反郭注爾雅蟒虵之大者也前第一百一十七卷中昊釋訖)。

一搏(叚巒反廣雅云搏手握使相著也說文從手󳌀聲)。

畦中(惠圭反前此論第六十六卷中具釋訖)。

躊躇(上宙留反下佇驢反廣雅云躊躇猶豫也顧野王云謂淹留而躊躇也說文二字並從足壽者皆聲也)。

*** 第一百七十七卷

不凹(黯甲反抱補子云凹墊下也考聲謂中下也象形)。

不凸(田結反韻略云凸高起皃也象形字也)。

足跟(艮痕反釋名足後曰跟說文足踵也從足艮聲)。

皺緩(上郡瘦反此論第三十八卷中具釋訖下桓管反爾雅緩舒也顧野王云緩猶寬也說文從糸爰聲)。

攣急(劣圓反考聲攣拘也顧野王云癵謂拘曲也說文孫也從手䜌聲或從疒作癵論作戀誤)。

繄泥(噎奚反梵語)。

傍敧(起羇反顧野王云攲以為不正也從攴奇聲奇字正從介作奇攴從半竹作攴)。

幖幟(上必遙反下嗤至反前第七十三卷已釋訖)。

哳哳(展列反梵語數法也)。

跋邏攙(上盤末反次羅賀反下懺衫反梵語)。

*** 第一百七十八卷

割劓(上于遏反孔注尚書云割害也廣雅截也下冝器反鄭注禮記劓截其臯也說文次鼻也並從刀或作㓷)。

不瞚(輸閏反莊子云終日視而不瞚呂氏春秋云万世猶一瞚說文目開闔也或作瞬)。

*** 第一百七十九卷

顦悴(上情遙反下慈醉反楚辭顦悴憂愁之容也說文或作憔亦作􄇅悴或從頁作顇並通也)。

羞𧹞(上秀由反下拏蕳反方言𧹞媿也說文靣慙赤從皮赤聲)。

*** 第一百八十卷

䎡等(爇兖反說文從火而聲)。

** 阿毘達磨大毘婆沙論第十九帙

*** 第一百八十一卷

蹻足(起驕反文頴注漢書云蹻猶翹也說文舉足高皃也從足喬聲或作趫)。

麁鞭(上醋胡反下額更反古今正字牢也考聲堅也正作鞕又作硬俗字也)。

素怛纜毘奈耶(怛音單葛反纜音羅淡反梵語唐云經律藏也)。

*** 第一百八十二卷第一百八十三卷
第一百八十四卷　第一百八十五卷

(已上並無字可音)

*** 第一百八十六卷

嗤誚(上齒之反字書嗤戲笑皃也文字典說從口蚩聲或作㰩􂗙字從㞢從虫㞢古文之也下樵笑反孔注尚書誚
讓也或作譙也)。

*** 第一百八十七卷

憺怕(上譚濫反顧野王云憺恬靜也王逸注楚辭云憺猶安也下普百反子虛賦云怕𠔃無為憺𠔃自持廣雅怕靜
也說文無為也並從心詹白皆聲論從水作澹泊非此也)。

溉田(基未反顧野王云溉灌注也說文灌也從水既聲)。

*** 第一百八十八卷

鐵礦(號猛反爾雅鐵璞謂之磺說文銅䥫璞也從石黃聲論作丱通用或作礦也)。

樓櫓(上漏頭反文字集略城上守禦屋也下盧古反釋名櫓者上露無覆屋也說文並從木)。

埤堄(上普閇反下倪計反廣雅城上女牆也前第一百五卷已具釋訖)。

裸形(華瓦反顧野王云裸脫衣露祖也說文從衣或作躶倮也)。

*** 第一百八十九卷

腐敗(扶武反廣雅腐臭敗也說文腐爛也從肉)。

*** 第一百九十卷

耽嗜(上荅含反爾雅躭取樂過度也下時至反孔注尚書嗜無肰足也說文人嗜慾喜之也或作暏𩝙𨢍)。

結憾(含暗反孔注論語云憾恨也文字典說從心感聲也)。

** 阿毘達磨大毘婆沙論第二十帙

*** 第一百九十一卷

驚慴(詹涉反郭注爾雅云懼慴也說文慴怖懼也從心或作懾)。

驚駭(鞋界反怖也)。

*** 第一百九十二卷(無字音釋)

*** 第一百九十三卷

囹圄(上歷丁反下魚舉文鄭注禮記囹圄所以禁守繫者若今之別獄也說文守也並從囗囗音韋)。

*** 第一百九十四卷(無字音釋)

*** 第一百九十五卷

繼嗣(上雞藝反王弼注周易云繼謂不絕也賈逵注國語云繼餘也爾雅繼紹也說文續也從糸從㡭㡭亦聲或
作㡭㡭音絕下詞恣反孔注尚書嗣亦繼也毛詩箋云嗣續也說文侯嗣國也從口從冊司聲或作孠古字也冊音􄇆也)。

*** 第一百九十六卷(無字音釋)

*** 第一百九十七卷

隤壤(上隊雷反廣雅隤壞也說文墜下也從阜或作隤下穰掌反孔注尚書無塊曰壞劉兆注穀梁傳云鑿地出土
日壤說文從土襄聲也)。

瘡疣(右憂反廣雅肬腫也蒼頡篇云疣病也說文從疒或從肉作肬又作𤴨)。

*** 第一百九十八卷

騫持(丘乾反前第一百二十六卷已釋訖)。

守阸(鸎賣反杜注左傳云阸地險也王逸注楚辭云阸傾危也說文塞也從阜或作隘作阸俗字也)。

撾打(竹蝸反聲類云撾捶也)。

*** 第一百九十九卷(無字音釋)

*** 第二百卷

𧋍蝪(上星亦反下盈隻反爾雅云蠑螈𧋍蜴蝘蜒守宮也郭璞注云異語別四名也說文云蝘蜒在草日𧋍蜴也從
虫蠑音榮螈音原蝘音偃蜒音田典反)。
一切經音義卷第六十九



一切經音義卷第七十

翻經沙門慧琳撰

  
  * 
音前譯俱舍論二十二卷
俱舍頌一卷　後譯俱舍論三十卷
五十三卷同此卷音。

* 俱舍論第一卷玄應撰

俱舍(此譯云藏則庫藏之總名也而體是蠶繭借以喻焉)。

諸冥(莫庭莫定二反說文冥幽也幽闇也冥夜也夜無所見也字從日從六日數十六日而月始虧冥也冖聲冖音
銘壁反)。

何負(胡可眉多二反小爾疋何揭擔也廣疋何任也今皆作荷也)。

竅穴(口弔反竅孔也說文竅空也穴土室也)。

龜鼉(徒多反三蒼似蛟而大山海經江水足鼉郭璞曰似蜥蜴大者長一丈有鱗彩可以為鼓詩云鼉鼓逢逢是也
字體從黽𠹈聲𠹈音那黽音莫耿反)。

鉤鵅(古侯下加額反爾疋鵅忌欺郭璞曰今江東呼鵂鶹為鈎鵅音格廣疋䳡鶹𪁟鵄也亦恠鳥也晝盲夜視關西
呼訓侯山東謂之訓狐論文作鴝字與􃀴同音具榆反鴝鵒鳥也鴝非此義)。

** 第二卷

相􄇇(抶味反南人謂相樸為相㩌也)。

相磕(苦盍反說文磕石聲也今江南凡言打物破碎為磕破亦大聲也)。

隙中(古文𡭽同去逆反說文隙壁際孔也廣疋隙別也)。

鼓𣞙(桑朗反埤蒼鼓𣐎也字書鼓材也論文作顙方言顙額也東齊謂之顙非此義)。

執駐(古文住討𠊪𨔦四形同雉具徵具二反也地獄受罪之名也依字蒼頡篇駐止也說文駐馬立也)。

眼瞼(居儉反字略云謂眼外皮也)。

愞根(奴臥反三蒼愞弱也)。

三洲(之由反爾疋水中可居曰洲孫炎曰水有平地可居者也釋名云洲聚也人及鳥獸所聚息之處)。

** 第三卷

** 第四卷

住預(古文預忬二形今作豫同余據反蒼頡篇預安也又先辦也逆為之具故曰預周易預怠也韓康伯曰預以
舒縘也)。

𩑶尾(又作胡𦙶二形同戶孤反謂牛頜垂也詩云狼跋其胡是也論文作壺說文圓器也壺非此用)。

遞為(古文递同徒禮反爾疋遞迭也郭璞曰遞更易也論文有作迭徒結反方言迭代也二形通用宜依字讀也)。

** 第五卷

稻穰(如羊反廣疋稻穰謂之桿又穰亦亂也論文作蘘蘘苛菜名也蘘非今義)。

** 第六卷

剡浮(以漸反或云閻浮或作譫浮皆訛也正言贍部因樹為名舊譯云穢樹域譫音之含反贍音時焰反)。

耳璫(都堂反釋名穿耳施珠曰璫本出西戎也)。

郊外(古包反司馬法王國百里為郊五十里為近郊百里為遠郊白虎通曰王及諸侯必有郊者何上則郊接天神
下則郊接諸侯諸侯郊接鄰國也)。

但撥(補末反廣疋撥除也葉也)。

乘策(古文𠕋𥬰􄇈三形同楚革反策馬撾也所以捶馬駈馳也)。

船人(連專反世本共鼓貨狄作舟船宋忠曰黃帝臣也方言自關而西謂舟為船釋名船循也謂循水而行也論
文作舡呼江反非此義也)。

蜻蜒(廣疋作蜻蜓音青庭莊子作蜻蛉蛉音力了反)。

纔出(在灾反廣疋纔蹔也漢書作纔僅也劣也不久也鄭玄注禮記作裁東觀漢記及諸史賈逵注國語並作財隨
作無定體也)。

衰耄(古文𠅸耄二形今作耗同莫報反禮記八十日耄鄭玄曰耄惽忘也耄亂也)。

仍託(古文礽䚮㭁三形同如陵反爾疋仍乃也又仍因也郭璞曰謂因緣也)。

沸撓(乃教反廣疋撓亂也說文撓擾也聲類撓擾也)。

** 第七卷

俾尸(比爾反譯云􃶏團或云成團依字俾使也)。

烈灰(力折反說文烈火猛也廣疋烈熱也)。

含以(字體作唅胡紺反謂資人含興也)。

次飴(又作𩞫䬮二形籕文作弇同弋之反說文米􂣄煎也釋名云節小弱於鍚形怡怡然也錫音似盈反)。

要術(脣聿反術術法也又邑中道曰術術通也無所不通也)。

波扡(太何反依字扡曳也)。

** 第八卷

吞故(土根他田二反說文吞咽也廣疋吞咽滅也)。

病癒(古文瘉同榆主反方言差間曰愈也說文愈病瘳也)。

挂置(古文作卦同古賣反廣疋桂懸也)。

大浡(今作􄇉同蒲沒反上林賦澤􄇉密洞漢書音義曰水蹙縐纏聚之貌也)。

萎燥(又作𣨙同於危反聲類萎草大菸也關西言菸山東云蔫江南亦言𣨙方言也下乘道反燥乾也)。

不噎(於結反說文噎飯窒也窒音知栗反塞也論文多作咽於見於賢二反咽吞也咽喉也咽非字體)。

畟方(楚力反謂正方也)。

瞞陁(忌安反依字說文平視也)。

鐵鉆(奇沾反依字說文鐵銸也蒼頡篇鉆持也銸亦　字)。

迴復(又作垘同扶福反漢書川塞谿垘蘇林曰垘者伏㴱也宜帝紀作澓回水也)。

至杪(彌遶反木細枝謂之抄通俗文樹鋒曰抄方言杪小也郭璞曰抄者梢微少也)。

** 第九卷

擐甲(胡慢工患二反左傳擐甲執兵杜預曰擐貫也國語服兵擐甲賈逵曰衣甲也)。

儲蓄(直於反說文儲待也儲具也一曰蓄財也下蓄古文稸同恥六反蓄積也聚也)。

相要(於遙反要召也呼也要亦徼也徼求也徼音古堯反)。

長取(除亮反謂盈長也亦餘剩也)。

匳子(今作籢同力占反說文鏡匳也謂方底者也今江南有碁匳是也)。

開𡍩(埤蒼作脺同恥格反說文𡍩裂也廣疋分也)。

竹笡(都達反說文笡箏也音若笋竹皮名也郭璞曰注方言云江東謂蘧蒢直文而麤者為笡斜文為蕟音廢一
名筕篖宋魏之間謂簞麤也為蘧蒢也說文蘧蒢麤竹席也用蘆織之也)。

古貝(府蓋反謂五色㲲也樹名也以花為㲲也)。

** 第十卷

厭惡(鳥路反案惡猶憎也禮記吾惡用吾情論語惡紫之𡙸朱皆是也謂人心之有去取名好惡好惡二音皆去聲
也)。

為䧜(徒當反說文隄䧜也埤蒼云長沙謂隄為䧜是也隄防也防止水者也又障也積土為封限障水也)。

郭邑(古鑊反蒼頡篇郭城郭也公羊傳曰郭者何恢郭也釋名云郭廓落在城外也邑者周禮云四井為邑鄭玄曰
方二里也左傳凡邑有宗庿先君之主曰都無者曰邑也鑊音胡郭反)。

** 第十一卷

生荑(弟奚反詩云自牧歸荑傳曰荑茅之始生者也)。

瘠田(古文𤹠𤶬膌三形同才赤反瘠簿也亦瘦也)。

嘉苗(古文恕同賈遐反嘉善也爾疋嘉美也)。

** 第十二卷

坑穽(古文阱菜二形同慈性反說文穽大陷也廣疋穽坑也三蒼穽謂穽地為陷所以張禽獸也)。

揣觸(古文􃥚同初委反謂測度前人也江南行此音又音都果反揣量也試也北人行此音案論意字冝作㨊初委
反㨊摸也通俗文捫摸曰㨊是也)。

庖廚(蒲交反庖之言包也裏肉曰苞說文庖廚也廚庖屋也蒼頡篇主食者也)。

水渚(之與反爾疋小洲曰渚李巡曰四方有水獨高可居故曰渚釋名云渚者遮也體高能遮水使從旁迴也)。

穿窖(古孝反說文地藏也)。

增足(子喻反足猶成也相足成也)。

諂佞(丑􃪙反下奴定反希其意道其言謂之諂說文巧諂高材曰佞又為善曰佞也)。

俗話(􃻒文作譮古文作話䛡二形同胡怏反廣疋話調也謂調戱也聲類話訛言也)。

** 第十三卷

和穆(又作睦同亡鹿亡竹二反穆和也敬也)。

薟苦(古文薟今作蘞同理儉理沾二反說文薟白蒼也蔓生於野者也)。

剌那(力達反依字剌那也剌乖戾也字體從束刀)。

** 第十四卷

埃塵(鳥來反通俗文灰塵曰埃埃亦塵也)。

跖下(之石反說文跖足下也今亦作蹠躡也今謂水不着)。

** 第十五卷(先不音)

** 第十六卷

學泅(說文作汙或從囚作泅音似流反謂浮水上也江南言拍浮也)。

磔手(古文㡯同竹格反廣疋磔張也磔開也通俗文張申曰磔論文作磔未見所出)。

一尋(古文𡬰或作　同似林反謂人兩臂為尋淮南子云人脩八尺尋自倍故八尺曰尋也)。

** 第十七卷

所鎮(知陣反說文鎮壓也亦安也蒼頡篇鎮按也)。

串脩(古文摜遦二形同論文作慣同古患反爾疋串習也舍人曰串心之習也)。

僻見(疋赤反僻邢僻也謂為事邪枉不理也)。

** 第十八卷

雖跌(徒結反廣疋跌差也字書失跖也方言跌蹶也郭璞曰偃地也)。

不躃(毗亦反躃亦僻也)。

** 第十九卷

決度(唐各反度量也撥度優量也)。

馳動(直知反廣疋馳奔也說文大驅也疾馳曰走也)。

弋論(又作杙同余軄反爾疋𢴠謂之杙注云杙橜也𢴠音徒得反關中之言阿𢴠江南言㭬杙也)。

貢獻(古弄反貢廌也廣疋貢上也下虛建反獻進也古者致物於尊者之􃮓曰獻也)。

** 第二十卷(先不音)

** 第二十一卷

適心(尸亦反廣疋通善也謂善好稱人心也)。

毫氂(又作毫同胡高反下古文氂綀二形今作耗同力之反漢書律曆志云不失毫氂孟康云毫兔毫也十毫曰氂
三蒼氂毛也今皆氂理也古字通用也)。

聚落(慈𡦗反漢書學官聚曰序鄉曰庠張晏曰邑落名也韋昭注小疋鄉曰聚人所聚也廣疋落居也人所居也漢
書無燔聚落是也)。

* 阿毘達磨俱舍論頌一卷(慧琳音)

煻煨(上音唐下猥𢌞反熱地獄名也煻煨者熱灰火也亦灰河地獄皆隨自身惡業化現罪人自見皆自作自受所
有苦事一如夢中受苦樂也)。

堅手及持鬘(馬班反堅手天持鬘天恒驕天並住須彌山層級悉是地居天四天王之附庸國也釋天
主之兵將也)。

扇搋(所皆反梵語也黃門之異名前文已具說)。

初後皰雙前(彭貌反此言忉利天上有波利質多花樹唐言圓生樹花皰生時香氣遠聞諸天歡
喜)。

𡱈隨增(上卭獄反考聲云𡱈界也分也曲也曹也說文促也近也從尺從口卭音共顒反)。

􃳰流軶(上袍􂏖反下音厄鄭注禮記云車轅端壓牛領水也此軶亦爾考聲云􃳰者猝雨水流也喻生死大
河以業為水漂㲻有情被􃳰流軶縛遷移出沒生𣦸不得自在也㲻女力反)。

骨鎖(莎果反考聲鎖錄也說文連環也從金𧴪聲𧴪音同上從小從貝有從𧴲作鎖非也論文從玉作瑣玉聲非此
用也)。

麟角(上栗珍反瑞獸名也而頂有一角以此一角喻辟攴迦或名獨角)。

輻等(音福如車輻)。

貶𣊹(上筆奄反考聲云貶財損也司馬相如作㝵古字也說文損也從貝乏聲量字從曰童正體字)。

* 阿毘達磨俱舍論三十卷

** 第一卷(沙門玄應音)

俱舍(此翻云藏則倉庫繭韒之㧾名也含藏義一故以名焉繭音經演反韒音私妙反刀室也藏有多名斯之一稱
也)。

諸冥(覓經反又迷定反蒼頡篇云諸非一也聲類云諸詞之㧾名也爾疋云冥闇也昧也說文冥幽也亦夜也字從
冖冖音銘壁反從曰從六曰數十六曰而月始虧冥字意)。

淪沒(力均反廣疋淪沉也沒溺也又淪深也沒墜也)。

誡勗(居薤反下虛玉反警勑曰誡自勵曰勗又誡亦告慎也勗謂勉強也)。

迦多衍尼子(以善反舊云迦㫋延子此從姓為名有言迦多衍那聲之轉也)。

鄔柁南(烏古反下徒我反此云自說謂不待請問而自說也舊云優陁那即無問自說經是也)。

毘婆沙(或言鼻婆沙隨相語作毗頗沙此譯云廣解或言廣說亦云種種說或言分分說同一義)。

等謝(似夜反廣疋謝往也去也)。

所吞(他痕他賢二反吞謝不嚼也廣疋吞滅也說文吞咽也)。

有諍(又作爭同側逆側𥝷二反蒼頡篇諍諍訟也亦引也說文謂彼此競引物也)。

氣騰(徒登反廣疋騰升上也亦奔馳也)。

竅隙(口弔反下又作𡭽同丘逆反廣疋竅孔也隙裂也說文竅空也隙壁際孔也字從𨸏從白上下小也)。

阿伽伽(此云礙阿有二義或云無或言極猶含兩釋故立本名)。

** 第二卷

畢舍遮(舊經中名毗舍闍亦言臂舍柘鬼名也餓鬼中勝者也)。

室獸摩羅(形如象也舊經律中或作失收摩羅或作失守摩羅梵音轉耳譯云殺子魚也善見律云鰐魚
也長二丈餘有四足似鼉齒至利有禽鹿人水齧􂑨即斷也廣州出土地有之)。

蝙蝠(方眠反下方目反崔豹古今注云蝙蝠一名仙鼠一名飛鼠五百歲色白腦重集物則頭垂故謂倒挂蝙蝠食
之神仙也)。

鵂鶹(許牛反下力周反爾疋􂰾鵋欺郭璞曰今江東呼鵂􂔴為鈎􂰾􂰾音格廣疋鵂􂔴𪁪𩿒也𪁪音邈講反亦云怪
鳥晝盲夜視鳴為怪也關西名訓侯山東名訓狐纂文云夜則拾人爪甲也)。

野干(梵語悉伽羅形色青黃如狗羣行夜鳴聲如狼也字又作射干案子虛賦云騰遠射干司馬彪郭璞等注
並云射干似狐而小能緣木射音夜廣志云巢於危巖高木也禪經云見一野狐又見野干是也)。

豺狼(仕皆反蒼頡訓詁云豺似狗白色有爪牙迅揵善搏噬爾疋豺狗足也噬音時制反)。

猫貍(又猫同亾朝亾包二反下力其反猫捕鼠者也廣疋貍也又曰野貍也)。

鳩摩羅多(此云童首謂諸童子中為上首也)。

胞胎(補茅反說文胞兒生裏也)。

洟唾(古文𪖦同他計反三蒼洟鼻液也周易齊咨涕洟自目曰涕自鼻曰洟也)。

防援(禹卷反謂守護視衛之言也援亦取字從手也)。

頗胝迦(陟尸反亦云娑破迦西國寶名也舊云頗黎者訛略也此云水玉或言白珠大論云寶出山石窟
中過千年氷化為頗梨珠此或有也但西國極饒此物彼乃無氷以何為化但石之類耳)。

樝掣(又作抯同側加反下又作摩同充世反釋各樝叉也謂五指俱往叉取也掣制也制頓之使順已也掣亦牽
也)。

磁石(徂茲反埤蒼磁石謂吸鐵者也)。

拊手(芳主反拊猶拍也廣疋拊擊也案拊亦撫也)。

相糅(古文籾𦙤二形同女救反廣定糅雜也今以異色物相叅曰糅也)。

謂向(許亮反三蒼向北出牖也向亦牎也)。

香荾(又作荽字苑作䕑同私隹反韻略云胡荾香菜也博物志云張騫使西域得胡䕑是也今江南謂胡䕑亦為葫
􄇊音胡析近後改亦為香荾)。

樺皮(胡霸反木名也皮可以飾弓者)。

冠花鬘(古玩反冠猶著也下梵言摩羅此譯云鬘音莫斑反案西國結鬘師多用蘇摩那花行列結之以為
條貫無問男女貴賤皆此莊嚴或𩠐或身以為飾好則諸經中有花鬘市天鬘寶鬘等同其事也字從髟音所銜反臱聲
臱音彌然反)。

鼓𣞙(桑朗反埤蒼鼓􄇋也字書鼓材也今江南名鼓匡為𣞙􄇋音五寡反)。

指𩎽(今作㧺同徒荅反說文指㧺韋㧺也今之射𩎽也)。

捺落迦(奴葛反受苦處也或言那落迦受罪人也此云不可樂亦云非行謂非法行處也或在山間或大海
邊非止地下言地獄者一義翻也)。

** 第三卷

扇搋半擇迦(勑隹反舊經論中或言般吒或云般茶迦皆方夏輕重也半擇迦此云黃門惣名也其類
有五今此第三扇搋半擇迦者謂本來男根不備亦不能生子也)。

眼瞼(居儼反字略云謂目外皮也)。

** 第四卷

警覺(古文儆二形同居影反警戒慎也勅解之也亦起也廣疋警警不安也備也)。

印可(伊振反印信也文記施行所在信用也字從瓜卪卩音節)。

勇悍(臾腫反下胡且反勇謂雄武果决也謚法曰知死不避曰勇懸命為仁曰勇說文悍勇有力也三蒼悍傑也傑
謂智出千人也)。

不閑(字體作𢡿同核艱反閑謂習解之稱也慣習工善曰閑也)。

音旨(脂以反說文作恉恉意也志也)。

未甞(視羊反廣疋甞試也暫也光也未甞曾也)。

諂誑(丑􃪙反希其意道其言謂之諂謂傾身以有下也諂亦佞也誑惑也欺也)。

撟亂(居夭反謂假詐誑惑也說文撟擅也擅稱上命曰撟字體從手從喬今皆作矯也)。

烈曰(離折反廣疋烈盛也說文烈火猛也)。

舉恃(古文怖同時止反恃頼也韓詩無母何恃負也)。

淩懱(力昇反下又作􂸈同莫結反蒼頡篇淩侵犯也說文懱相輕㑥也)。

傲逸(五到反廣疋傲慢也不敬也輕偒於人逸於縱也)。

焚燒(古文炃燌二形同扶雲反說文焚燒田也字從火燒林意也)。

唐捐(以專反唐徒也徒空也說文捐棄也)。

** 第五卷

半袲娑(乃可反舊言那娑果形如冬爪其味甚甘也)。

俱盧洲(此云上勝亦云勝生舊經中作欝單越或云欝怛羅越亦言欝多羅拘樓皆梵音輕重也)。

色廛(治連反梵言阿縛遮邏此云市廛禮記井廛而不征鄭曰廛謂市物邸舍也廛居也人所居也方言東齊海岱
之間謂居曰廛舊云欲行疑誤也案梵名行為僧塞迦囉也)。

軌範(又作笵同音范軌則也範法也謂可為法則亦教人法則也梵言阿遮利邪舊言阿闍梨訛也)。

僵仆(居良反下古文踣同蒲北反仰謂之僵伏謂之仆言偃臥前覆也)。

憤恚(扶粉反方言憤盈也說文憤滿也謂憤怒氣盈滿也)。

殞歿(又作隕同為愍反聲類云殞沒也亦墜落也)。

達弭羅(彌爾反此云懾授法也)。

嗢怛羅(烏沒反此云攝受勝勝𣧎耆羅渠矝反此云攝恒沙此皆人名也)。

白鷺(來故反白鷺水鳥也頭翅背上皆有長翰毛江東取為睫離離騷曰白鷺􃢢音蘇雷反)。

嗣前(古文孠同辝利反爾雅嗣繼也續也相繼續也)。

犎胡(妃封反又音封下又作頡咽二形同戶孤及脊上有肉鞌如馲駝者曰犎今有此牛形小髆上有犎是也說文
胡牛頷垂下也釋名胡在咽下垂者)。

仍未(又作􄇌初二形同而陵反廣疋仍重也爾疋仍因也乃也)。

中名(彌成反名幖幟也亦所以名質也自命也左傳名以制義廣疋名成也字從口從夕夕則不相見須口以名之
字意也)。

文字(上云慈恣反案說文普蒼頡造書依類象形故謂之文其後形聲相益即謂之字字生也孳乳浸多)。

𧙃阿(烏可謂無義文字也)。

嗢遮(烏沒反字界也此言合集義界謂字母也)。

** 第六卷

羯剌藍(盧葛反或作羯羅藍或云歌羅邏皆一也此云疑滑亦言和合謂父母不淨如蜜和酪泯然成一於
受生初七日中疑滑如酪上疑膏也)。

潤沃(古文𣵽同鳥木反沃猶溉灌也澆也漬也)。

諾瞿陀(舊言尼俱陁樹或作尼俱律或云尼俱類陁亦言尼拘屢陁亦言尼拘盧陁皆一也舊譯云無節一
云從廣樹)。

中夭(又作𡝩同於矯反說文夭屈也廣疋夭折也如物夭折中也字從大象形不申也又不盡天年謂之夭字意也)。

鴉足(啞加反言草如鴉足即以為名也)。

農夫(古文􄇍莀二形同奴冬反說文正作農耕也今作農俗字也)。

** 第七卷

聳幹(古文竦𢥠二形同須捧所勇二反廣疋聳上也下公旦反幹謂莖本也枝幹也)。

先兆(除矯反賈逵注國語云兆見形也亦機兆也謂事先見者曰兆也)。

占相(之塩反方言占視也亦候也凡相候謂之占占亦瞻也)。

咄哉(都杌反字林咄相謂也字書咄叱也比音齒逸反)。

** 第八卷

反質(之逸反廣疋質問也亦正也)。

卵㲉(又作𣪊同口角反􃚛會間音哭卵外堅也尚在卵中謂之殼也)。

而欻(吁物反蒼頡篇云欻猝起也亦忽也)。

身纔(在灾反纔僅也劣也不久也廣疋纔暫也三蒼纔微也)。

固唯(古文作怘固古護反固必也小爾疋固亦故也)。

如札(莊黠反今江南謂斫削木片為柿閞中謂之札或曰柿札柿音敷廢反)。

星迸(古文跰或作𧻓同斑孟反迸謂散走也)。

嗢柁南(鳥沒反下徒我反嗢此言集柁南此云施謂集已施人也字從木也)。

琰摩(以􃪙反或作閻摩羅或言閻羅亦作閻摩羅社又言夜磨盧迦皆是梵音楚夏聲訛轉也此譯云縛或言雙世
竊謂苦樂並受故以名焉又云縛閻摩此云雙羅社此言王兄及妹皆作地獄王兄治男事妹治女事故曰雙王也)。

** 第九卷

俱胝(陟遲反或言俱致此當億謂千萬也或十萬為億或萬萬為億西國俱胝或千萬或十億或百億而甚不同故
存本名耳也)。

訖栗枳(居紙反即迦葉佛父王之名也)。

諷頌(不鳳反下辭用反諷謂詠讀也又以聲節之曰諷頌讚詠也)。

熊馬(胡官反說文熊如豕山居冬蟄其掌似人掌名曰蹯音煩)。

羆驢(彼冝反爾疋羆如熊黃白郭璞云似熊而長頸似馬􄇎高脚猛憨多力能拔木關西名猳憨音呼濫反猳音加)。

羯吒私(此愛之別名也)。

茅廬(力居反寄止曰廬別舍也黃帝為廬所以避寒暑也春秋云冬夏居之)。

鍵南(渠偃反舊云伽訶那此云堅厚至第四七日肉團方堅厚也)。

閟歰(鄙􄇏反詩云我思不閟傳曰閟閉也亦不從也下作濇同所立反謂不滑也字從四止二倒二正即不通字意)。

醫者(於其反說文治病工也醫之性得酒而使藥非酒不散故字從酉殹疷人聲也殹於奚反或作毉二形並俗字
也)。

嬰兒(於盈反三蒼女曰嬰男曰兒釋名云人始生曰嬰兒胷前曰嬰抱之嬰前而亂養之故謂兒也)。

睒未梨(式染反滑草也用之洗手甚滑澤也)。

潰爛(古文殨同胡對反蒼頡篇潰旁決也說文潰漏也)。

叵觀(普我反三蒼云叵不可也反正為受反可為叵皆字意)。

為述(脣聿反孔子曰述修也案述訓其義理也爾疋述修也修行也)。

涕淚(他禮反詩云涕泗滂沱泣也自鼻曰涕自目曰淚廣疋涕泣淚也)。

離繫(亦云不繫梵言尼𠃵亦泥揵連其外道拔髮露形無所貯畜以手乞食隨得即噉也)。

播輸鉢多(補賀反亦作波輸此是塗灰外道遍身塗灰髮即有剃不剃衣纔蔽形但非赤色為異耳奉事
魔𨢘首羅天者也)。

般利伐羅勺迦(亦言􄇐利波羅闍迦此云普行事那羅延天頂留少髮餘盡剃去內衣在體纔
蔽形醜其衣染似赤土之色)。

** 第十卷

龍鎮(知陣反又音珎說文鎮壓也亦安也廣疋鎮重也)。

部多(已生義含多解故仍置本名)。

飢饉(古文作􄇑又作饑同几冶反爾疋云穀不熟為飢蔬不熟為饉案凡草木可食通名蔬蔬菜也)。

洋銅(以章反謂煑之消爛洋洋然也三蒼洋大水貌也字略作煬釋金也)。

贍部(時焰反樹名也舊經中或作剡浮或作閻浮皆訛)。

炎石(于廉反詩云赫赫炎炎傳曰炎熱也)。

三灾(籕文作災又作烖𤆎二形同宰財反灾傷也案凡害傷人者皆曰灾又天反時曰灾灾亦病也)。

沐浴(亾卜反說文濯髮曰沐洒身曰浴也)。

埃塵(烏來反蒼頡篇埃謂風揚塵也)。

性囂(許驕反嚻讙也謂讙譁不靜之貌是也)。

** 第十一卷

踰繕那(市戰反此云合也應也計應合爾許度量同此方驛也自古聖王一曰行也案西國繕那亦有大小
或三十里昔來皆取四十里為定舊經論中或作踰闍那或作由延亦作由旬或云俞句皆訛略也)。

諾健那(謂露身大力神名也)。

如篅(蒼頡篇作圌同市緣反圓倉也說文判竹圓以盛穀者也江南行此音又作上仙反中國行此音也)。

摶繫(徒桓反摶圓也厚也廣疋摶著也摶之令相著也)。

蘇迷盧(此云妙高山亦言好光山舊言須彌或云須彌樓皆訛也)。

喻健達羅(舊言由乹陁羅山此云持雙山言此山峯有二隴道因以名之也)。

伊沙馱羅(舊言伊沙陁羅此云自在持亦言持軸言此山多有諸峯形如車軸故以名也)。

揭地洛迦(去謁反此云擔山木言此山寶樹形若擔山木遂以名之)。

蘇達梨舍那(此云善見言此山端嚴繡麗見之稱善則以名焉)。

頞溼縛羯拏(烏葛反此云馬耳言此山峯形如馬耳因則名之)。

毘那怛迦(都達反此云有障礙神有一鬼神人形象頭凡見他事皆為障礙此之山峯似彼神頭故
以名也)。

尼民達羅(舊言尼民陀羅此云地持山又魚名也言海中有魚名民達羅此山峯似彼魚頭故復名之)。

吠瑠璃(扶廢反舊言鞞􄇒利夜亦言鞞頭梨也或云毗瑠璃亦作鞞瑠璃皆梵音說轉也從山為名鞞頭梨
也山出此寶謂遠山寶遠山即是蘇迷盧山也此寶青色一切寶皆不可壞亦非煙焰所能鎔鑄唯鬼神有通力者能破
之為物或云是金翅鳥夘殼即是此寶鬼神破之以賣典人也)。

舍搋州(勅佳反)。

矩拉婆洲(俱禹反下盧答反)。

羅剎娑(或言阿落剎娑是惡鬼之通名也又云囉叉娑此云護者若女即名羅又私舊云羅剎訛略)。

從廣(足容反小爾疋袤從長也韓詩傳曰南北曰從東西曰橫是也)。

殑伽河(其昇反諸經論中或作恒河或言恒伽河亦云恒迦河或作強伽河皆訛也此河從無熱惱池東向
象口而出流人東海舊譯云天堂來以彼外書云本人磨𨢘𩠐羅天頂耳中出流在地上以此天化身在雪山頂故作
是說見從高處而來故云天堂來也)。

信度河(舊言辛頭河此云驗河從池南面銀牛口中流出還入南海也)。

徙多河(斯爾反或言私多或云悉陁亦言私河皆梵音之差也此云冷河從無熱惱池西面瑠璃馬口而
出流入西海即是此國大河之源其派流之小河也)。

縛蒭河(舊言愽叉或作薄叉亦云婆叉河皆一也此云青河從池北面頗梨師子口中流出人北海即此
黃河俱是也)。

煻煨(徒郎反下烏迴反通俗文熱灰謂之煻煨也)。

阿鼻旨(諸以反或言阿毗至亦云阿毘地獄或言阿鼻地獄一義也此云無間無間有二一身無間二受苦
無間)。

娘矩吒(女良反下俱禹反此云糞屎蟲有􂌯如針亦名針口蟲穿骨食髓者也)。

㭰利(子累反廣疋􄇓口也方言􂌯鳥喙也)。

𠯗食(古文㗱子立反又作唼同子盍反通俗文人口曰𠯗又蟲食曰唼)。

銛利(私廉反廣正銛籤利也謂刀銳曰銛也)。

探喙(他含反說文手遠取曰探探摸也)。

鐵仗(治亮反執持名仗謂兵器之惣名也刀矟杵棒等皆是也)。

刀槍(千羊反蒼頡解詁云木兩頭尖銳曰槍說文槍歫也)。

禦捍(古文敔同魚舉反小爾疋禦抗也禦當也爾疋禦禁也謂未有而預備之也字從示下又作扞同胡且反說文
捍止也􄇔也亦衛也)。

適被(三蒼古文作這同之赤尸亦二反適近也始也圭也)。

尼剌(洛割反此云裂言身皰裂也)。

頞哳吒(烏曷反下陟黠反此從聲為名也)。

𦞦𦞦婆(呼名反此皆從受苦之聲為名也)。

支派(普解反水分流曰派說文水之派別也爾疋水自汾出名派)。

俱盧舍(諸經中或作勾盧舍或作拘樓賖亦作拘屢舍皆梵音輕重也謂大牛鳴音聲聞五里又云五百弓
人俱盧為一踰繕那即四十里古者聖王一曰所行也)。

稼穡(加暇反下所力反字林種曰稼收曰穡說文禾之秀實曰稼一曰在野曰稼也)。

層級(字恒反下居及反說文層重屋也亦累也級謂階次也)。

封邑(甫逢反起土為界封爵也周禮四井為邑方二里也凡邑有宗庿先君之主曰都無曰社)。

姤羅綿(丁固反舊言兜羅綿也)。

角勝(古文斠同古卓反角比量也禮記習射御角力廣疋角量也角試也說文角平斗斛也並單作角或作捔此古
文粗字音在古反桶猶略也)。

芬馥(敫雲反下扶福反方言芬和也謂芬香和調也字林馥香氣)。

擁遏(烏割反蒼頡篇遏遮也爾疋遏止也今謂逆相止之為遏也)。

笑視(私妙反字林笑喜也字從竹犬為樂器君子樂然後笑又作咲俗字也)。

印度(於振反下徒故反或言天竺或云身毒或作賢豆皆訛也正言印度印度名月月有千名斯一稱也良以彼土
聖賢相繼開悟群生如月照臨因以名也一說云賢豆本名因陁羅婆他那此云主處主謂天帝也當以天帝所以護
故世久号也)。

婆訶麻婆訶(此言􃻝或云篅麻即胡麻也􃻝音徒損反)。

佉離(此云一斛謂十斗也)。

** 第十二卷

洲渚(之與反爾疋水中可居曰洲小洲曰渚洲謂水中有平地可居者也釋名云洲聚也人及鳥獸所聚息處也)。

焚燎(古文撩同力照反燎謂放火也火田為燎也說文燎燒田也)。

灰燼(又作􃪏同似進反說文火之餘木曰燼小爾正燼餘也)。

僧企(袪豉反言無央數舊言阿僧祇訛也)。

嗢蹭(烏沒反下七鄧反)。

婆喝(呼葛反)。

𨢘都(虛奚反)。

拈筏(乃兼反)。

邏攙(叉監反)。

麟角(理真反仁獸也爾疋麟麏身牛尾一角言角者其角頭有肉)。

臣僚(又作寮同力彫反爾疋官寮也同官為僚也)。

喬荅摩(借音渠高反姓也喬猶瞿之轉也此有三義一云日種二云牛糞種三塗土種也舊云瞿曇略也)。

鬱馥(於勿反下扶福反爾疋鬱氣也鬱然香氣盛出也)。

猖狂(齒陽反謂變易情性也亦狂騃也莊子猖狂妄行也)。

詮量(又作􄇕同七泉反廣疋稱謂之銓言知輕重也漢書應邵曰鈴稱衡也量升斛也)。

貧匱(渠愧反無財曰貧乏財曰匱亦竭也)。

輟其(丁劣反輟止也爾疋輟已也)。

訶梨怛雞(舊言呵梨勒翻為天主持來此果堪為藥分功用極多如此土人叅石斛等也)。

殷淨(於斤反詩云殷其盈矣傳曰殷眾也殷大也)。

霖􂚋(力金反左傳雨自三日以上為霖爾疋久雨謂之􂚋􂚋謂之霖)。

翳目(一計反韻集云目障病也說文作瞖目病生翳也)。

** 第十三卷

鬱金(此是樹名出𦋺賓國其花黃色取花安置一處待爛壓取汁以物和之為香花粕猶有香氣亦用為香花也)。

火㷮(祖勞反字林㷮燒木焦也說文㷮焦也)。

寐覺(上庇反寐眠熟也國語獻公寢而不寐是也亦臥也)。

隄塘(古文陡同都奚反下徒即反說文隄䧜也爾疋隄謂之梁李巡曰隄防也障也漢書無隄之與韋昭曰積土為
封限也)。

心栽(子來反栽植也今時名草水植曰栽也)。

痼疾(又作􂞼固古護反久病也說文痼病也)。

** 第十四卷

正學(梵言式叉摩那謂二歲學戒者也)。

或𧻜(求累反今江南謂屈膝立為𨄰跪中國人言胡跽音其止反胡音護𨄰音文羊反禮記授立不跪作跪借字耳)。

制多(舊言支提或言脂帝浮圖皆訛也此翻應名可供養處佛涅槃處生處說法處悉名制多皆須供養恭敬)。

娶妻(七句反取也詩云取妻如之何傳曰娶取婦也)。

療病(說文作𤻲同力照反三蒼尞治病也)。

窣羅迷麗耶末陁(𡨧音蘇沒反𡨧羅米酒也迷麗耶謂根莖花葉雜酒也末陀謂葡萄酒)。

** 第十五卷

屠羊(達胡反說文屠割也廣疋屠壞也案屠分割牲肉也)。

魁膾(苦迴反下古外反魁師也有也膾切肉也主殺人者也或有作儈音膾聲類儈合市人儈非此義也)。

罝弶(古文𦋽􄇖二形同子邪反下渠亮反爾疋兔罟謂之罝郭璞曰罝遮也遮取兔也韻集云施罻於道曰弶今􄇗
獵家施弶以取鳥獸者其形似弓也)。

典㓝伐(又作􃡭同丁繭反廣雅典主也下胡經反形罸罪也昜曰𠛼法也井為𠛼法也春秋元命苞曰𠛼字
從刀從井井以飲人人入井爭水陷於泉以刀守之割其情欲人有畏慎以全身命也故字從刀從井)。

凶勃(又作兇同許恭反下古文誖愂二形同蒲沒補憒二反又􄇘也𠒋惡也悖乱也亦逆也)。

乞匃(古艾反蒼頡篇乞行請求也字體從人從上言人亡財物則行求匃也)。

毘訶羅(亦言鼻訶羅此云遊謂僧遊履處也此土以寺代之)。

准陁(止尹反此云妙義舊言純陁訛也)。

難愈(古文㢏同臾乳反說文瘉病瘳也方言差愈瘳音丑游反)。

陶家(又作匋同大勞反又或借音遙史記陶瓦器也蒼頡篇陶作瓦家也舜始為陶于河濱是也案西域地多卑溼
不得穿窯但累杯器露燒之耳窯音姚)。

鹹鹵(胡緘反力古反說文鹵謂西方鹹地也确薄之地也天生曰鹵人生曰鹽鹽在東方鹵在西方釋名云地不生
曰鹵字故從西省下象鹽形也)。

坑穽(古文阱􄁤二形同才性反說文大􄇙也蒼頡篇穽謂掘地為坑張禽獸者也)。

** 第十六卷

㨊觸(初委反楕摸也通俗又捫摸曰㨊有作揣初委都果二反廣𤴓揣試也量也)。

養飤(辭恣反廣疋萎飤也蒼頡篇飤飽也謂以飲食設供於人曰飤故字從人萎於偽反或作餉俗字也)。

祈請(渠衣反廣疋曰祈求也爾雅祈告也)。

猜阻(古文𦞁猜二形今作𢘺同麤來反猜疑也廣疋猜懼也)。

波剌私(闌葛反亦言波斯或云波斯國名也臨近西海最饒奇寶諸國賣人皆取其貨斯以龍威殊力古者
推焉耳)。

尼延底(此言深人義貪之異名也窮極無猒故以名之也)。

布灑他(所解反此云增長謂半月叉磨增長戒根也叉磨此云忍謂容恕我罪也舊言懺者訛也或
云逋沙比亦云布薩皆訛略也)。

佞歌(奴定反佞謟媚也說文巧媚高材曰侫又偽善曰侫字從女從仁論語惡夫侫者此即從女人義左傳寡人不
侫不能事父兄此則從仁之義)。

毀呰(古文呰㰣二形同子爾反說文呰呵也禮記呰者莫不知禮之所生鄭玄曰口毀曰㫮也)。

倡伎(齒楊反下渠綺反說文倡樂也三蒼倡俳也伎謂藝能也)。

祠祀(似茲反下徐理反爾疋桐祭也又天祭曰祠地祭曰祀)。

** 第十七卷

替善(他計反爾疋替廢也止也替滅也謂絁也)。

布剌拏(洛割反或作補剌拏此云蒲舊言富蘭那)。

𢤱戾(經中或作籠同力董反三蒼作􂖔同力計反很戾也謂很戾剛強也)。

乖穆(又作睦同莫穀反睦和也爾疋睦敬也厚也)。

磽确(苦交反下胡角苦角二反孟子曰磽确薄􄇚地也通俗文云物堅鞕謂之磽确地堅則不冝五穀也)。

果辢(字苑作萩同盧葛反通俗文辛甚曰辢江南言辢中國言辛也)。

後填(古文窴同徒堅反廣疋填塞也)。

** 第十八卷

後皰(又作靤同捕孝反小腫起也說文皰面生氣也)。

溫誦(烏昆反論語溫故而知新何晏曰溫尋也鄭玄注禮記云後時習之謂之溫溫煗也取其義矣皆文曰誦也)。

三罰(扶發反罪之小者曰􄇛罰亦折伏也)。

大娑羅(樹名也是大富貴家義也案西國大官貴大富兒弟昏呼為娑羅也)。

荷負(文作拘何二形同胡歌胡可二反小爾疋苟揭擔也荷任也)。

被析(恩歷反析分也字從斤分木為斤今俗作析皆從片也)。

底沙(丁禮反舊言弗沙此云明也)。

赫弈(呼格反下餘石反小爾疋作赫燡明也廣疋赫奕盛明也字從大燡音亦也)。

末度迦果(謨鉢反舊云摩頭此言美果也)。

賃婆果(女鴉反形如此土苦棟樹也棟音方見反)。

馱都(徒餓反謂堅實也亦如來體骨舍利之異名耳)。

** 第十九卷

藹羅筏拏(烏𦫿反舊名伊羅鉢多羅亦云嘌羅鉢多羅伊羅此云香鉢多羅此云葉名香葉象也)。

** 第二十卷

姬媵(居疑反下餘證反漢書文帝母薄姬如淳曰姬眾妾之總名也姬亦女官也袟比二千石位次婕好下左
傳以媵萊穆公姬杜預曰送女曰媵媵送也寄也公羊傳曰媵者何諸侯一國則二國媵之以姪娣從釋名云姪娣曰媵
媵承也承事適他也今三品曰姬五品曰媵是也)。

纏壓(周成難字作䆘䆘拶也同於甲反蒼頡篇云壓鎮也笮也拶音祖曷反)。

涌泛(今作氾同敷釰反廣疋泛泛浮貌也亦駛疾也)。

漂激(疋遙反下古狄反浮吹曰漂流急曰激漂亦搖蕩也)。

** 第二十一卷

尤重(有周反尤甚也亦多也異也過也)。

防邏(力賀反戍屬韻略云邏謂循行非違也遊兵以禦􄇜者也)。

𧄼瞢(徒登反下亡登反韻集云𧄼瞢失臥極也)。

** 第二十二卷

一睫(說文作䀹釋名作𣮌同子葉反目旁毛也山東田里間音子及反)。

有序(古文䦻同徐與反次也有次序也白虎通曰序者序長幼也)。

蓽豆(甫蜜反人家亦種之堪食用為澡豆極佳也)。

深駛(所吏反蒼頡篇駛疾也)。

悵望(勅亮反說文悵望恨也)。

蟲䏣(千餘反通俗文肉中虫謂之胆三蒼蠅乳肉中曰䏣也)。

髖髀(又作臗同苦桓苦昆二反埤蒼髖尻也廣疋臗豚也下古文䠋同蒲米反說文股外也北人用此音又方爾反
江南行此音或作䏶俗字也)。

一磔(古文㡯同吒格反通俗文張申曰磔廣疋張也開也)。

吠嵐婆(力含反案舊經論中或作毗藍婆或言旋藍婆又作鞞嵐婆或作隨藍婆皆梵之楚夏耳此云迅猛
風)。

** 第二十三卷

循身(古文彴同似遵反爾疋率循自也郭墣注云又為循行也循亦遍也巡歷也)。

欽重(去金反欽敬也謚法曰威儀備悉曰欽也)。

披閱(飲說反簡閱也小疋云閱具也具數於門中閱也)。

飲光部(梵言迦葉波迦葉此云光波此間語名飲光飲光有二義一迦葉波是上古仙人此仙人身有光明
能飲餘光令不復現此羅漢是彼種故因以名焉二此阿羅漢人身作金色常有光明以閻浮檀金為人並此阿羅漢
身光餘金人光不復現故名飲光也)。

臺觀(徒來反下古玩反爾雅四方而高曰臺文云觀謂之臺孫炎曰宮門雙觀也釋名云觀者於上觀望也)。

** 第二十四卷

憺怕(徒濫反下疋白反說文憺安也謂憺然安樂也憺亦恬靜也怕靜無為也子盧賦云怕𠔃無為憺𠔃自持也)。

憍陣那(除吝反舊云憍陳如訛也云火器是性阿若是名亦云初智以其最初悟無而得智本願也)。

唯目(莫鹿反目謂紀錄也亦條目也)。

** 第二十五卷

楷定(口駭反廣疋揩模品式法也)。

雖蹶(又作𨇮同居月巨月二反說文蹶僵也仰臥也)。

** 第二十六卷

金礦(古文研同古猛反說文礦銅璞也)。

登祚(徂故反祚位也國語云天地之所祚賈逵曰祚祿也)。

** 第二十七卷

那羅延(那羅此云為人延那此云生本謂人生本即是大梵王也外道謂一切人皆從梵王生故名人生本
也)。

蟠結(蒲寒反禮記而蟠干地鄭玄曰蟠委也廣疋蟠曲也𢌞也方言未昇天龍曰蟠龍是也)。

健馱梨(持咒女名也從國為名此女聲呼之男聲健䭾羅國也)。

伊剎尼(叉黠反此云占相觀察也)。

曼駄多(莫盤反此云我養則頂生王之名也)。

** 第二十八卷

阿笈摩(渠輒反此云教法示言傳謂鹿轉傳來相教授也)。

** 第二十九卷

怨讎(視由反增惡怨憾曰讎讎對也爾疋讎𠤭也春秋怨偶曰讎是也)。

青瘀(於慮反說文瘀積血也廣疋瘀病也)。

由鄙(悲美反鄙惡也廣雅鄙恥羞愧也)。

依怙(胡故反爾疋怙恃也韓詩無父曰何怙怙賴也)。

爾焰(余瞻反此云所知舊作尒炎一也)。

確陳(埤蒼作槁又作碢同苦學反廣疋云確猶堅鞕牢固)。

儒童(而俱反說文儒柔也謂柔輭也童幼也謂幼少也梵言摩納縛迦也)。

頻毘婆羅(或言頻婆娑羅亦云蓱沙王一也此云顏色端正或云色像殊妙又頻婆是刻木彩畫等形像
苾蒭從此名)。

婆柁梨(徒我反是西方一類小棗名也是苾蒭從此為名也)。

** 第三十卷

頗勒具那(普何反此十二月星名也是人比為名也)。

伐蹉(麤何反舊言婆羅則婆羅門姓也)。

如牝(毗忍反說文畜母也雌曰牝詩曰雉鳴求其牝非但畜也)。

嗢底迦(鳥沒反下借音丁履反人名也)。

制怛羅(都達反人名也此正月星名西國立名多此也)。

普莎訶(蘇和反普咒聲也莎訶此云善說也)。

拘𢷻(俱禹反下以專反廣疋云似橘而大如飯􄇝可以浣濯漚􃯺紵也今出番禹以南縷切蜜漬為粽食之隹𥰠音
潘綜音桑咸反)。

紫礦(古猛反謂波羅奢樹汁也其色甚赤用染皮㲲也其樹至大名氈叔迦一花大如斗極赤葉至堅肕𧶜人縫以
為袋者也肕音刃)。

時瓤(汝良反如爪瓠中瓤瓣也瓣音蒲莧反)。
一切經音義卷第七十



一切經音義卷第七十一

翻經沙門玄應撰

* 只音阿毘達磨順正理論八十卷

** 第一卷

嘉瑞(賈遐反下時惴反爾疋云嘉善也美也蒼頡篇瑞應也信也言有善美之德即應之此信瑞也)。

阿氏多(常尒反此云無勝舊言阿耆多或作阿逸多皆訛也是彌勒今生名)。

訕謗(所姦反蒼頡篇云訕誹也廣疋訕謗毀也)。

漏泄(息列反廣疋泄溢也發也亦漏也)。

指鬘(莫班反即央掘魔羅也央掘此云指鬘或云結斷人指結相箸為鬘安頭上故有此名也)。

烏盧頻螺迦葉波(此云木瓜林下修道因以名焉迦葉波是姓舊言優樓頻螺正法華經云
上時迦葉兄弟三人居長者是也)。

唐攪(古夘反唐徒也徒空也字書攪撓也音呼刀反撓擾也說文攪亂也)。

怛策迦(都達反下初革反龍名也)。

扣擊(說文作𢼒同苦厚反扣亦擊也)。

愞耎(奴課反下而兗反三蒼愞弱也廣疋耎柔也)。

稱㩲(渠員反廣疋稱錘謂之㩲㩲重也知輕重也字從手也)。

** 第二卷

迢然(徒彫皮迢遰也遠也遰音徒計反也)。

瞿波洛迦(此云牛經)。

窣堵波(蘇沒反下都古反此云廟或云墳或言聚相謂果石等高以為相也舊言抖擻波或之偷婆又言塔
波皆方夏輕重也)。

** 第三第四第五(先不音訓)

** 第六卷

晦冥(呼對反尒疋云霧謂之晦言霧則天地交合冥冥無所覩見也劇霧則晝昏冥也)。

雰霧(又作氛同敷雲反釋名云氛粉也潤氣著草木因冷則色疑白若粉也尒疋云地氣發天不應曰霧霧陰氣溼
也)。

廓清(口郭反尒疋云廓大也)。

所頒(又作班同捕姦反小疋云頒敷布也尒疋班遍賦與也)。

** 第七卷

彈㡿(徒千反下鴟亦反廣疋彈枰也漢書音義曰㡿不用也亦踈遠也宇指也抨音普庚反)。

眩曜(胡麫反廣疋眩惑亂也曜照明)。

頑嚚(五鱞反下魚巾反廣疋頑鈍也蒼頡篇嚚惡也左傳心不則德義之經為頑口不道忠信之言曰嚚也)。

逞已(丑井反說文逞通也小疋逞快也方言自關而東曰逞江淮陳楚之間曰好也)。

聰睿(以芮反聰聽微也睿知識也又先知曰聰深明曰睿)。

方維(以淮反廣疋隅也淮南子云天有四維是也)。

** 第八卷

躊躇(腸留反下腸於反廣疋躊躇猶豫也亦躑躅也)。

異生(梵言婆羅必栗託仡那婆羅此云愚必栗託此云異仡那此云生應言愚異生舊云小兒別生亦言嬰愚凡夫
又作小兒凡夫皆一義也)。

** 第九卷

躁動(又作趮同子到反躁擾也不安靜也釋名躁燥也言物燥即動飛揚也)。

中庸(以鍾反廣疋中平也庸和也小尒疋云庸善也謂平和善人也)。

** 第十卷

蚩笑(昌夷反小尒疋云蚩戲也蒼頡篇蚩輕侮也笑喜弄也字從古㞢即之字)。

褒貶(補高反下碑儉反案褒揚美之貶黜退也)。

謀議(莫侯反謀論也議圖也諮事為謀詳論曰議)。

敵論(徒的反廣疋敵當對也尒疋敵疋也)。

惶亂(胡光反惶謂憂懼在心之貌也廣疋惶惶懼也蒼頡篇惶恐也)。

寔多(是力反尒疋時寔是也說文寔上也)。

** 第十一卷

貪軶(又作㧖同烏革反所以㧖牛馬領者也軶亦槅也槅音革也)。

讁罰(猪革反通俗文罰罪曰讁讁責也亦罪過也罰折伏也)。

瞢憒(莫崩反下公內反三蒼瞢不明也憒煩亂也)。

我頃(丘頴反史記有頃列俟問案有頃猶須臾之間也亦不久也)。

忌憚(渠記反下徒旦廣疋忌恐畏也憚疑難也說文忌憎惡也)。

顧眄(孤布反下眠見反說文還現曰顧斜視曰眄也)。

** 第十二卷

幖幟(俾遙反下昌志反通俗文微号曰幖私記曰幟字皆從巾或從木作標謂以木為識標而記之此亦兩通)。

末奴沙(謨鉢反亦言摩㝹沙此云人也)。

魍魎(古文蝄蜽二形同亡強力掌反說文蝄蜽山川之精物也通俗文木石柱怪謂之魍魎故也)。

毘溼縛羯磨天(此云種種工業案西國工巧者多祭此天)。

加趺(古遐反尒疋加重也今取其義謂交足坐也經中或作結交趺坐是也山東言甲趺江南言跘跨跘音平患反
跨口瓜反有從足作跏文字所無者也)。

鄔陀夷(烏古反人名也此云出現義是也)。

** 第十三卷

嬉戲(又作僖同虛之反說文嬉樂也蒼頡篇嬉戲笑也)。

汝曹(又作曹同自勞反史記十餘曹循之如淳曰曹輩也)。

毘瑟笯(奴故反天名也舊毗紐天亦言毗搜紐天訛也)。

** 第十四卷

梯隥(都鄧反廣疋隥履也依之而上者也字從𨸏也)。

室路迦(舊言輸盧迦或云首盧迦又言首盧柯案西國數經之法皆以三十二字為一室路迦又多約凡夫
作世間歌詠者也此則闡陁論中之一數也)。

** 第十五(先不音)

** 第十六卷

升陟(胝棘反言進達之升曰陟詩云陟彼高崗陟登也尒疋陟升也謂登升之也)。

痱癗(蒲罪反下盧罪反字略云痱癗小腫也今取其義)。

波沓波種(徒荅反則婆羅門姓)。

** 第十七卷(先無音)

** 第十八卷

池沼(之遶反說文沼池也小池也)。

命命鳥(梵言者婆耆婆鳥也)。

子息(思力反兒子曰息息者氣在人身中所稟以生也東觀漢記云此蓋我子息是也今人出錢生利亦曰息義一
也)。

** 第十九卷

是疇(除留反楚辭誰可與子疋疇王逸曰二人為疋四人為疇疇類也亦作伴侶)。

乳醅(又作𨟷同疋迴反謂未漉酒者也言乳能成酪醅能成酒也)。

廣樹(􃻒文作𡬾同時注反廣疋樹立也凡置立皆曰樹樹亦種殖也)。

屢辯(力句反尚書屢省乃成孔安國曰屢數也)。

** 第二十卷

持羂(又作罥同古犬公縣二反聲類云罥以繩係取鳥獸也)。

挽出(古文輓同無遠反說文輓引車也)。

鄙俚(字體作𨛋同力子反說文五酇為鄙鄙𨛋也蒼頡篇同之下邑曰𨛋漢書貧而不𨛋如淳曰雖貧猶不如閭里
之鄙言也鄙猥陋也廣疋鄙羞恥也酇音祖旦反百家也)。

尚年(市讓反蒼頡訓詁云尚上也猶盛年者也)。

衰耄(字體作𤸬同所龜反說文𤸬滅也損也禮記年五十始衰衰懈也下古文𠅸耄二形今作秏同莫報反禮記八
十曰耄耄謂惛忘者也闇亂也)。

鳩摩羅設摩(此云童寂多造詩詠者扇帙略外道名也造曰明者即毗婆沙中扇提羅外道是也)。

** 第二十一卷

無繁(扶袁反詩云正月繁霜傳曰繁多盛也)。

水濯(直角反說文濯滌也洒也謂以水淨物曰濯也)。

設支(舊言舍脂此云能縛謂女人若可愛能生男子染著通名設支)。

** 第二十二卷

荏苒(而甚反下而琰反言須臾也)。

阿奴律陀(亦作𢫫盧此云隨順義人名)。

匡助(丘方反尒疋匡正也助佐也匡亦復也)。

世羅鄔婆(烏古反此云小石也)。

屬斯(之欲反屬著也亦連續也適也)。

** 第二十三卷

師雨(于矩反謂雨安居也言師若干夏臘也)。

童豎(殊庾反謂寺人未冠者之名也使通內外之令以其無有禮出便疾也)。

蟰蛸(音肅簫尒疋六蟰蛸一纓名長蚑蚊音居蟻反郭璞曰蜘蛛長脚者俗呼為喜子詩云蟰蛸在戶是也)。

虹電(古文羾同胡公反俗音綘尒疋音義曰雙出鮮盛者為雄曰虹暗者為雌曰蜺蜺音五鷄反說文螮蝀虹也江
東呼為雩釋名虹攻也純陽攻陰氣也螮音帝蝀音董也)。

縛喝國(呼曷反北臨縛蒭河其國中有如來澡罐可一斗餘眾色炫焴金石難名又有佛牙又有佛掃帚迦
奢草作也長二尺餘圍七寸其把雜寶飾之也)。

波吒釐(力之反亦云波吒梨耶舊言巴連弗說文是一花樹名因此花樹以目城也)。

** 第二十四卷

蚇蠖(烏郭反說文申屈蟲也尒疋蠖尺蠖一名步屈宋地曰尋桑吳人名桑闔闔音古合反即桑蟲)。

阿泥律陀(舊言阿那律或云阿㝹樓馱亦言阿泥盧豆皆一也此云無滅亦云如意昔施辟支一食於八
十劫人天之中往來受樂于今不滅故云無滅又所求如意亦名如意即甘露飯王之子佛堂弟是也)。

朋友(蒲崩反下于久反說文同門曰朋同志曰友廣疋友親也愛也)。

方域(為逼反域居也說文域邦也周禮方域謂建邦國造都鄙制鄉邑)。

酷毒(口木反謂暴虐也說文酷急也甚也白虎通曰酷極也教令竆極也)。

冀除(又作覬同羇致反小疋云覬望也)。

飄鼓(疋遙反下公戶反飄吹也鼓動也案凡動物皆謂之鼓也)。

** 第二十五卷

師徒(達胡反徒類也莊子云孔丘之徒司馬彪曰徒弟子也)。

仁孝(而親反愛人以及物曰仁上下相親曰仁貴賢親親曰仁殺身成人曰仁尒疋善事父母為孝謚法曰慈愛忘
勞曰孝從命不違曰孝也)。

承稟(鄙錦反稟受也)。

** 第二十六卷

苟欲(公厚反廣疋苟且也亦誠)。

言詞(魚鞬反下似資反直言曰言言已事也荅述為語為人說也禮記三年之喪言而不語是也言亦云也發瑞也
說文詞者意內而言外也亦審言語也)。

** 第二十七卷

􃫝度(案詔定古文官書圖二形同達胡反下徒各反廣疋􃫝度也議也亦計也度量也)。

每言(莫佩反三蒼每非一定之辭也每亦數也)。

蚩誚(才笑反誚謂嬈弄譏責也亦訶也)。

** 第二十八卷

紐繩(女珍反字林云單繩曰紐紐索也)。

瀑流(蒲報反蒼頡解詁云瀑水濆起)。

婆歰波言(所立反此云氣謂霧氣等也)。

** 第二十九卷

為杖(直亮反杖猶㯫也亦杖託也)。

** 第三十卷

染污紆剉(烏故烏胡二反字書污塗也字林污穢也)。

咀􄇞(又作齟同才與反下慈藥反含味也咀齟也通俗文咀齧曰嚼也)。

津液(子隣反下夷石反三蒼津液汁也說文液津潤也廣疋滋液也潤澤也)。

誠言(市盈反廣疋誠實也說文誠信也敬也)。

乍可(仕嫁反廣疋乍暫也蒼頡篇乍兩辭也)。

􃺨心(昨迷反說文膍􃺨人􃺨也字從肉膍音蒲迷反)。

譏剌(居衣反下又作諫同七漬反廣疋譏剌也說文譏誹謗也)。

數瞚(又作瞬同尸𨳝反說文瞚目開閉數搖也)。

** 第三十一卷

畟方(楚力反謂正方)。

開闢(脾亦反說文云闢開也)。

關閉(補繼補計二反說文闔門也廣疋閉塞也守也或作閉俗字也)。

荼毒(達胡反廣疋荼毒痛也亦行惡也)。

重壘(又作垒同力癸反壘亦重也)。

拼量(補莖反謂彈墨曰拚江南名抨音普庚反)。

尋穌(息胡反穌活也小尒疋云死而復生謂之穌穌寤也)。

柤瀨(仕加反下力艾反通俗文刈餘曰柤廣疋柤距也詩云如彼棲柤是也)。

䶧足(又作齩同五狡反䶧齧也關中行此音又下狡反江南行此音也)。

䶗頸(字林丘加反下居井反言以口䶗也大齧也今以手頸項前也)。

擘𦟘(補麥反下或作胂同引人反當脊肉曰𦟘也擘分裂也)。

攫腹(九縛居籰二反說文攫爪持也通俗文手把曰攫蒼頡篇攫搏也獸窮則攫也)。

搯心(他勞反說文搯􃴬也􃴬一活反中國言掐江南言挑音土彫反)。

鑱剌(仕衫反下七亦反說文鑱銳也)。

漉諸(或作𥂖同力木反水下皃也)。

嗢鉢羅(烏沒反此云黛花舊言優鉢羅或云漚鉢羅訛也)。

鉢特摩(徒得反此云赤蓮花舊言波頭摩或云鉢曇摩皆訛也)。

淒勁(且奚反下居政反詩云淒其以風傳曰淒寒風也勁切急)。

屯聚(徒昆反廣疋屯聚聚音才句反)。

殭鞕(居良反下五更反字略云不朽曰殭物堅曰鞕也)。

緊捺落(奴葛反此云是人非人歌神也頭作馬頭舊言緊那羅或作真陀羅皆訛也)。

炬鍼(其呂反下聲類今作針同支諶反束火曰炬縫衣者曰針也)。

空歐(又作嘔同於口反嘔吐也釋名云歐傴也將有所吐脊曲傴也)。

毒脪(又作㾙𤴾二形同火靳反江南言脪腫說文肉出也)。

鬼胭(又作咽同一千反胭喉也北人名頸為胭也)。

㓟􂲅(音皮下又作涑同子禮反廣疋㓟剝也􂲅漉也謂搦出其汁也)。

饗受(又作享同虛仰反歆享也謂神食氣也亦獻也歆虛音反)。

俱臻(側巾反尒疋臻至也)。

歡娛(字詁古文作虞今作娛同疑區反說文娛樂也言皆有樂也)。

** 第三十二卷

烏施羅末(草名也形如此土細辛其體極冷)。

剋勝(又作克同口得反字林剋能也剋亦勝也)。

林藤(徒登反廣疋藤藟也今呼如葛蔓莚者為藤也)。

率土(所律反尒疋率自也循也)。

** 第三十三卷

夷悅(余之反說文夷平也亦明也常也悅樂也)。

所瀹(又作瀹𩰲汋三形同臾灼反通俗文以湯煑物曰瀹廣疋瀹湯內出之也江東呼瀹為煠煠音助甲也)。

不肖(私妙反小尒疋不肖不似也言骨肉不似其先故曰不肖謂儜惡之類也字從肉小聲)。

􂓢禱(於冉反下都道反字苑􂓢眠內不祥也伏合又心曰􂓢說文告事求請曰禱謂請於鬼神也)。

製作(之世反製裁製也制斷之也說文作制也)。

菴沒羅(舊言菴摩亦作阿摩勒皆訛也葉如小棗果如胡桃味酸而且苦粗堪入藥分)。

主宰(祖待反禮記宰夫為獻主謂主膳食之官也)。

擅立(市戰反廣疋擅專也專已自為之也)。

專已(之緣反專猶自是也專壹也任也)。

** 第三十四卷

屋宇(古文㝢籀文𢉠同子甫反說文宇屋邊擔也釋名云宇羽也如鳥翼自覆也於國則四垂為宇也)。

人捦(又作鈘㩒二形釋名作􄇟同巨金反捦急持也)。

捶撻(又作箠同之蘂反下古文撻同他達廣疋埵撻擊也)。

壃界(居良反壃境也亦垂也尒疋壃垂也壃場在外垂也)。

模放(又作摹同莫胡反尒疋模法也謂規形曰摸亦掩取象也)。

** 第三十五卷

評論(皮柄反字書評訂也訂平議也訂音唐頂反)。

為挫(祖臥反說文挫摧也謂折其鋒也挫折也)。

匈襟(居吟反說文襟衽也聲類云交領者也)。

** 第三十六卷(本無音)

** 第三十七卷

耶舍(此云譽謂名譽)。

蘇陀夷(舊言須陀耶此云共起也)。

大生主(舊言摩訶波闍翻為大愛道者是也)。

迄今(虛訖反尒疋迄至今也)。

無乏(扶法反暫無名乏乏闕少也反可為正反正為乏字意也)。

** 第三十八卷

婆雌子部(婆音蒲賀反此云犢子部舊名跋私弗多羅上古仙人名跋私其母是此仙人種故姓跋私有
羅漢是此女人子從母作名說一切有部中出也)。

矩摩邏多(俱禹反亦作鳩摩此云童首謂諸童子中為上首)。

嗢多羅僧(烏沒反舊言欝多羅亦云郁多羅此云上著衣此謂常著衣中最在上也)。

喬答彌(舊言喬曇彌或作瞿夷訛也此云女十二遊經云明女)。

博戲(古文簿同補莫反方言博或謂之棊說文簿𡱈戲也六箸十二碁古者烏胄作簿亦箸名)。

𥶶糱(魚列反說文牙米也謂潰穀麥等生芽者也)。

醞釀(於問反下如亮反說文醞作酒曰釀酒母也釀投也)。

** 第三十九卷

謗讟(徒木反左傳民無謗讟杜預曰讟誹也廣疋讟惡也方言讟痛)。

深愆(古文作㥶𨓲二形籀文作愆今作愆同去連反說文愆過也失也)。

** 第四十卷

山澤(直格反水聚曰澤釋名云兖州人謂澤為掌言水停處如掌中也)。

** 第四十一卷

媒媾(孤候反白虎通曰媾厚也重婚曰媾也)。

無辜(古胡反尒疋辜罪也)。

㧖捥(又作槅同於責反說文㧖把也盈手曰㧖廣疋㧖持也史記㧖捥以言是也)。

用暢(敕亮反廣疋暢達也明也)。

揮刀(許歸反說文揮奮也振訊)。

吸水(古文噏歙二形同義及反廣疋吸飲也氣息引入也)。

** 第四十二卷

呪詛(又作祝說文作詶同之授反詶詛也下古文􄇠同側據反釋名云祝屬也以善惡之辭相屬著也詛阻也謂使
人行事阻限於言也)。

** 第四十三卷

迦栗沙鉢拏(又作迦理沙般拏拏音女家反鉢拏此云銅錢十六鉢拏為一迦利沙鉢拏)。

陋訥(古文吶冋奴骨反陋醜猥也亦小也訥遟鈍也說文云訥難也)。

室利毱多(此云吉祥護舊言尸利毱多訛也)。

** 第四十四卷

梅怛麗藥(都達反此云慈即舊云慈氏者也慈有二因緣一值慈佛發心二初慈心三昧因以名焉言彌
勒或云梅低𥟦益訛也)。

罕聞(呼旱反罕希也尒疋希寡尠罕也字從于冈也)。

** 第四十五卷

拘抧羅鳥(居尒反或作拘耆羅此云好聲鳥也)。

** 第四十六卷

客館(又作舘同古玩反客舍也周禮五十里有舘有委積以待朝聘之客也)。

** 第四十七

兩相外道　瞿縛迦。

那地迦城(此云鳴或云河主城名也郡市迦林此云麤布袋林名也)。

藍博迦經(此言動作經也)。

** 第四十八卷

珊若婆病(桑干反此云癈風病一發不起者)。

寶玩(古文貦同五喚反字林玩弄也廣疋玩好也)。

** 第四十九第五十(先不音)

** 第五十一卷

愚戇(都絳反說文愚癡也戇愚鈍也)。

於塊(古文𠙽同苦對反𠙽結土也土塊也)。

愚蒙(又作朦同莫公反蒙謂覆不明也闇昧無知也)。

** 第五十二卷

名鑒(又作鑑同古鑱反廣疋鑒炤燿也鑒所以察形也)。

詭設(居毀反詐不實也亦相欺)。

誇誕(苦華反下徒亶反通俗文自矜曰誇謚法曰華而無實曰誇誕謾也欺也不實也大也)。

** 第五十三卷

憩無(又作愒蒼頡篇作憩同袪例反尒疋憩息也)。

鑽燧(又作鐆同辭醉反火母也論語鑽燧改火是也世本造火者燧人因以名也)。

摩建地迦契經。

波濤(徒勞反三蒼大波為濤也)。

伺求(湒慈先吏二反字林伺候也伺察也)。

** 第五十四卷

熙怡(虛之反與之反說文熙怡和悅也方言怡喜也湘潭之間曰粉熙或云熙怡也)。

耽話(籀文作譮古文作話詿二形同胡快反聲類云話訛言也廣疋話調也調謂戲也)。

很戾(胡懇反下力計反很違也戾曲也字從彳艮聲)。

狻猊(先桓反下五奚反即師子也出西域尒疋狻猊如􂞑猫食虎豹穆天子傳狻猊日走五百里是也􂞑音土板反)。

眵垢(充尸反說文􃹓兜眵􃹓音莫結反)。

齘齒(下界反說文齒相切也三蒼鳴齒也)。

身矬(才戈反廣疋矬短也通俗文侏儒曰矬也)。

誇衒(古文眩衒二形同故胡麫公縣二反說文衒行且賣也)。

殉名(辭俊反蒼頡篇殉求也廣疋殉營也)。

抆拭(武粉反下舒翼反廣疋𢪛拭也振也尒疋拭清也言抆拭所以為清潔也)。

** 第五十五卷

侮蔑(古文侮同亡府反廣疋侮輕也說文侮㑥也謂輕㑥也)。

** 第五十六卷(先不音)

** 第五十七卷

俱祉羅(勅里反舊言摩訶俱絺羅此云大膝膝骨大故也即舍利子舅張爪梵志)。

** 第五十八卷

屏氣(俾領反屏蔽也隱也藏也)。

脇尊者(虛業反即付法藏中波奢比丘常坐者也此人曾誓脇不著地因以名焉)。

** 第五十九卷

規度(又作規同九吹反下徒各反規求也計也規模也世本倕作規矩規圓矩方字從夫見言文夫之見必合規炬
是也)。

洄澓(胡瓌反下扶福反三蒼洄水轉也澓亦迴水深也)。

狎惡(古文𧆥同胡甲反狎近也廣雅狎習也謂近而狎之習而行之也)。

薄矩羅(俱禹反舊言薄俱羅此云善容持一不殺戒得五不𣦸者也)。

涎洟(諸書作㳄㵪唌四形同詳延反字林慕欲口液也亦小兒唾也)。

斑駮(又作辦同補蠻反蒼頡篇斑文也雜色為斑也)。

𣁟黯(力奚反下於斬反通俗文斑黑謂之𣁟黯)。

笑睇(徒計反纂文顧視曰睇睇亦傾視也禮記不敢睇視是也)。

憺怕(徒檻反下匹白反說文憺安也怕靜也又亦無為自得)。

** 第六十卷

㰆囊(埤蒼作韛東觀漢記作排同皮拜反今冶家用吹火令熾者也)。

剩辯(食證反剩猶因也)。

脛踝(古文踁同胡定反字林脚胻也釋名脛一尋似林反小疋云四尺為仞曰尋倍尋曰常方言尋長也)。

唯局(衢玉反小疋𡱈近也尒疋局分也部分也字從口句在尺下)。

** 第六十一(先不音)

** 第六十二卷

可廁(測冀反廣疋廁間也蒼頡篇廁次也雜也)沃揭羅長者。

** 第六十三第六十四第六十五(先不音)

** 第六十六卷

嗢達洛迦曷邏摩(此云極喜也)。

考量(枯老反考謂質覈之也考挍也)。

** 第六十七卷

魑魅(又作离螭二形同勅知反下又作𩲐鬽二形同莫冀反說文老物精也通俗文山澤怪謂之魑魅)。

冲虛(說文作盅同除隆反字書冲虛也中也)。

** 第六十八卷

自刎(古文歾同亡粉反字略云斷首曰刎刎割也通俗文自刻曰刎也)。

庸愚(臾鍾反庸謂常愚短者也)。

** 第六十九卷

尊云戍拏(奴加反)。

巨富(其呂反小疋巨大也方言齊魯之間謂大為巨也)。

戍那　匪宜(趺斐反詩云匪來貿絲傳曰匪非也)。

傅藥(方務反附也謂塗附也方言凡飲藥而毒刺是也)。

萌芽(古文􄇡同麥耕反廣疋萌始也萌亦冥昧皃也)。

** 第七十卷

眇然(亡紹及眇眇遠也亦深大也)。

稽遲(古奚反說文留止曰稽也)。

** 第七十一第七十二(並不音)

** 第七十三卷

朅地羅(去謁反舊言佉陀羅木名也)。

** 第七十四卷

孳產(子思反方言東楚之間凡人產乳而雙產謂之釐孳下所限反生其種曰產說文產生也)。

朝貢(古弄反貢薦也廣疋貢上也)。

** 第七十五卷

貿易(莫候反小疋云貿交易也三蒼貿換易也)。

擯黜(又作絀同恥律反廣疋黜去也亦放也退也)。

驍健(古堯反廣疋驍亦健也勇急也說文良馬駿勇)。

懷孕(古文𣎜同移證反含實曰孕三蒼孕懷子也廣疋孕娠也字從子從乃說文正作褢音懷)。

** 第七十六卷

火蝩(之容反今江北通謂螽蝗之類曰蝩亦日􄇢蝩一名螽蟴一名蚣蝑俗作春黍蚣音思容反蝑音思與反)。

逝多(時制反此云戰勝是勝俱薩羅國波斯匿王之子也太子誕生之曰王破賊軍內官聞奏因以名也舊云祇陀
或移多)。

** 第七十七(先不音)

** 第七十八卷

嬈亂(三蒼乃了反嬈擾也弄也謂嬈亂戲弄也)。

** 第七十九卷

砂磧(七亦反水中沙灘也說文渚水有石曰磧灘音土丹反)。

** 第八十卷

奢侈(冒是反侈亦奢泰也)。

痆斯(女黠反國名也舊言波羅柰國也)。

僕隷(蒲卜反下力計反廣疋僮僕役使也僕附也附從於人周禮男子入于罪𨽾鄭眾曰𨽾奴也賤也役也)。

求晴(又作腥𡟙二形同自盈反聲類云雨止曰晴晴亦精明也)。
一切經音義卷第七十一



一切經音義卷第七十二

翻經沙門惠琳撰

  
  * 
音顯宗論四十卷　琳
阿毘曇心論四卷　玄
法勝阿毘曇心論六卷　玄
雜阿毘曇心論十一卷　玄
右四論六十一卷同此卷音。

* 顯宗論三藏聖教序(前音義最初第一卷首已具訓釋訖此略而不音)

** 阿毘達磨顯宗論第一卷惠琳撰

派演(上拍賣反廣疋云派水自分流也說文云派水之邪流別也從反水隷書作𠂢論文從水亦同下延典反賈注
國語云演引也韋昭云水土氣通為演也蒼頡篇云演延也說文云演長流皃也從水寅聲也)。

為撮(祖活反字林云撮手取也文字典說云三指撮也從手最聲也)。

痰等(上唐甘反文字集略云疾病也考聲云疾胷鬲音格中水病也文字典說從疒女戹反炎聲論作淡非也)。

蠲除(上決緣反尚書云上帝不蠲也方言云南楚謂疾愈為蠲也說文從蜀益聲)。

聰叡(上蒼紅反尚書云聽曰聰又作哲考聲云聰耳聽明審也說文云察也從耳怱聲怱音蔟紅反下悅惠反尚書
云叡作聖鄭注禮記云叡思之精也古今正字云叡深明也從𣦻從谷省目聲𣦻在安反)。

能袪(去魚反韓詩外傳云袪去也考聲云袪却也除也說文從衣去聲也)。

囂謗(上虛嬌反顧野王云囂猶暄譁也鄭箋詩云囂眾多皃也說文云氣出頭上也從頁㗊聲㗊音戢下博傍反考
聲云謗以言毀人也詛也惡也說文謗毀也從言旁聲)。

顛墜(上典年反尒疋云顛頂也鄭注禮記云顛憂思之皃也說文從頁真聲也下木類反郭注爾雅云墜猶落也說
文作墜從高而下也從𨸏遂省聲也從土者俗字也)。

瞖瞙(上一計反韻略云瞖目障也殹文字典說云瞖目病也從目殹聲音同上下忙搏反說文膜肉間瞙也從草莫
聲)。

標嘉(上必遙反戰國策云舉標甚高也廣疋云標嘉也文字典說從木票聲票音同上也)。

伐蹉(下蒼何反梵語)。

漂有海(匹搖反說文云漂浮也從水票聲票音必遙反)。

** 第二卷

溼煗(上深入反顧野王云溼潤也古今正字云幽溼也從𢆶從一覆土而有水故溼也𢆶古文幽字也論文作濕非
也下奴短反說文煗溼也從火耎聲耎音而兖反)。

等磺(􃬭猛反說文磺銅鐵璞也從石黃聲)。

駞猫(上馱羅反山海經云號山多𩧐駞郭注尒疋云騾駞𩧐駞也背有肉案負千斤知井泉所在也古今正字從馬
㐌聲也音陀下夘包反禮記云迎猫謂其食田鼠也顧野王云猫似虎而小人家所養畜以捕鼠也古今正字從豸苗聲
也論從犬作福俗字通也豸音雉也)。

鴟等(上齒之反字書云鴟鳶屬也字林字統並云鴟鳥也鴟謂𪁪鴟也古今正字從鳥氐聲𪁪音邈講反氐音底泥
反字書又從至作鵄音義皆同)。

分析(星曆反顧野王云析分也考聲云析剖也說文云破木也從木斤會意字也)。

** 第三卷

撞擊(上濁江反顧野王云撞亦擊也廣疋云撞刺也說文云撞手擊也從手童聲卂音信下經亦反孔注尚書云擊
拊也顧野王云擊打也攻也司馬彪注莊子擊猶動也說文從手𣪠聲𣪠音同上)。

竅隙(上輕要反鄭注禮記云竅孔也說文云空也從穴敫聲敫音叫下卿逆反顧野王云隙穿穴也說文云壁際孔
也從𨸏􃠒聲􃠒音同上)。

然藉(情夜反應劭云薦席之藉也說文云藉祭也從草稓聲也稓音寂也)。

防援(上符亡反鄭箋詩云防亦援也說文云防隄也從𨸏方聲也袁願反國語云為四隣之援也左氏傳云要結大
援是也說文從手爰聲也)。

** 第四卷

齅甞(上休又反論語云三齅而作說文云以鼻就臭也從鼻臭聲臭音醜獸反)。

頗胝迦(上破波反中置離反梵語也古譯云頗黎似水晶又非水晶然亦其類)。

眼瞼(劫奄反桂苑珠叢云瞼目邊皮也文字典說云瞼目外皮也考聲云瞼眼瞼也說文從目僉聲僉妾閻反)。

鵂鶹(上音依下音留即晝伏夜飛以鳴聲為名也或曰𪈧𪃶怪鳥也並形聲字)。

躊躇(上宙留反下紓廬反考聲云躊躇不行也又云徘徊也韓詩外傳云搔首躊躇是也古今正字躊躇言猶豫也
並從足壽著皆聲)。

滑澀(上還八反廣疋云滑媄也說文云滑利也從水骨聲媄音美下森戢反王逸注楚辭云澀難也郭注方言云歰
猶𠫤也說文云歰不滑也從四止二正二倒或作濇論文從水作澀俗字非也)。

荾花(髓遺反考聲云荾者胡荾香菜名也說文云荾可以香口也從草夋聲也夋音七旬反)。

樺木(上華化反考聲云樺木名也字書作樗又作檴說文云樺木也從木華聲)。

指𡕏(桑朗反埤蒼云𡕏鼓凡木也文字典說文云𡕏鼓身也從壺桑聲也壺音胡也)。

指𩎽(下覃蛤反聲類作㧺指㧺也考聲云𩎽䪏耎皃也䪏音納古今正字云𩎽不穿也從韋沓聲沓音同上又從革
作鞜通用也)。

** 第五卷

牆壍(上匠羊反顧野王云牆垣也左傳云人之有牆以敝惡也說文云牆垣蔽也從嗇爿聲也嗇音使力反爿音牆
下千艷反廣雅云壍坑也顧野王云今謂城池為塹也古今正字從土斬聲也)。

齒𦠍(下昂各反考聲云𦠍齗𦠍也說文作谷音巨脚反谷口阿也象形字論文作𦠍俗字傳用也)。

手腋(盈益反埤蒼云腋在肘後也說文云腋猶胳也從肉夜聲也胳音各聲)。

吞嚼(牆略反淮南子云嚼之無味不能入喉也廣雅云嚼茹也文字典說云嚼亦咀也從口爵聲咀牆預反)。

磁石(字資反埤蒼云磁亦石也古今正字云磁石鐵石也從石慈聲也又作磁)。

** 第六卷

謫罰(上嘲革反杜注左傳云讁譴也賈逵注國語云謫咎也文字典說云謫責也亦罰也從言啇聲啇音的)。

勇悍(上容踵反顧野王云勇謂果敢決斷也左傳云率義之謂勇證法云知𣦸不避曰勇說文從力甬聲甬音涌
論文作勇俗字非也下寒旦反蒼頡云悍桀也顧野王云食肉者勇敢而悍也說文悍亦勇也從心旱聲桀音䖍𦽆反)。

𧄼瞢(上騰隥反下墨堋反考聲云𧀧𧄼臥初起皃也悶也𧀧音稜杜注左傳云瞢悶也文字典說云瞢目不明也從
𦭝從旬旬胡絹反)。

瞢憒(上墨崩反下瑰對反蒼頡篇云憒亂皃也說文云憒亦亂也從心從貴聲也)。

顧眄(下眠見反方言云秦晉之間以視為眄也說文云眄斜視也從目丐聲也丐綿淀反)。

確執(上腔角反韓康伯注周易云確堅皃也字統云確擊也堅也考聲云確堅固皃也從石隺聲也隺音同上也)。

傲逸(上敖誥反廣雅云傲慢也杜注左傳云傲不敬也文字典說云倨傲也從人敖音五高又)。

幖幟(上必遙反下鴟至反廣雅云幟幡也考聲云幟記也古今正字從中戠蒸食反聲)。

** 第七卷

隁江(上焉幰反顧野王云隁所以畜水也考聲云隁塞也古今正字從𨸏匽聲匽音上同論文作堰俗字通用)。

僵仆(上脚香反下朋北反考聲前倒也聲類云僵僨也文字典說云僵亦仆也仆亦僵也並從人畺卜皆聲也畺音
同上作仆又音赴訓同僨甫運反)。

** 第八卷

殟遮界(上溫骨反梵語也)。

𧙃阿壹伊(上阿可反次阿箇反下因逸反並梵語也)。

** 第九卷(無難字可音)

** 第十卷

無濫(藍啖反顧野王云濫亦汎濫也考聲云濫假也不謹也失也盜也說文云失評之濫也從水監聲也)。

寬陿(咸甲反尚書云無自廣以陿人也字林云陿猶隘也文字典說云陿迫隘不廣也從𨸏匧聲匧謙叶反)。

** 第十一卷

花蔕(丁計反考聲云蔕果子反葉所糸也說文蔕者瓜果當蔕也從草帶也)。

咄哉(上敦骨反考聲云咄歎也訶也說文云咄舉言相謂也從口出聲也)。

撥世(上般末反左傳云撥猶絕也考聲云撥却也除也說文云撥活也從手發聲)。

乾燥(蘇到反周易云火就燥也說文從火喿聲喿音同上)。

不爛(闌旦反呂氏春秋云熟而不爛也說文云爛亦熟也從火闌聲)。

浸潤(上子泌反顧野王云浸猶漸也又云浸沈也字書或為𥧲又作浸文字典說浸謂引水之所灌也從水𠬶聲𠬶
音且荏反)。

力羸(累危反杜注左傳云羸猶弱也賈逵注國語云羸病也廣雅云羸極也字書云羸疲也說文羸瘦也從羊𣎆聲
也𣎆音盧和反)。

** 第十二卷

纔發心(上昨來反考聲云纔暫也顧野王云纔猶僅也音近也古今正字云纔淺也從糸毚聲毚音士咸反)。

若膩(尼利反王逸注楚辭云膩滑也考聲云膩有脂垢也說文云肥膩也從肉貳聲)。

卵𣫘(腔角反考聲云卵空皮也言其形變留空􃱺也桂苑珠叢云􃱺孚也即鳥夘之外皮也古今正字從卵𣪊聲也
􃴸音同上)。

蛾蚊(上五何反大戴禮云蟲食桑者有絲而為蛾也考聲云飛蟲也謂其蟲變形而飛也說文從虫我聲下武分反
俗字也字統云作𧊈齧人飛蟲也說文從虫民聲論文作蚊俗字通用之也)。

蚰蜒(上以周反下以旃反方言自關東而謂之螾蜒說文蚰蜒亦曰蝘蜒也並從虫由延皆聲螾音引蝘音蝘也)。

** 第十三卷

蚇蠖(注郭反郭注爾雅云蝍𧑙也周易蚇蠖之屈以求伸也說文云蚇蠖者屈伸蟲也從虫蒦聲于􃯷反蝍音即𧑙
音子六反)。

頞縛界(上安漢反梵語)。

左脅(杴業反左傳云聞其駢脅也考聲云脅者肋也說文云脅在兩旁也從肉劦聲劦音叶肋音勒)。

風飃(匹標反郭注爾疋云飄暴起之風也詩云匪風飄𠔃說文云飄迴風也從風票聲票必遙反論文作飄通用也)。

** 第十四卷(無字可音)

** 第十五卷

咀嚼(上才與反上林賦云咀嚼䔖藕也蒼頡篇云咀猶噍也說文云咀含味也從口且聲或作齟下牆略反前第五
卷已與訓釋也)。

不攬(勒敢反王逸注楚辭云攬持也顧野王云攬物引類也古今正字攬撮持也從手覽聲覽音同上或作㩜古文
作擥也)。

互相(上胡故反顧野王云互謂更遞也考聲云互猶交互也說文云互可以收繩也象形字中象手所推握也古文
作䇘同用也)。

瞬動(上水閏反俗字也莊子云終日視而目不瞬說文作瞚開闔目數搖也從目寅聲也)。

欻然(上熏鬱反𦵮綜注西京賦云欻忽也文字典說云欻者忽起皃也說文云有所吹起也從欠炎聲)。

** 第十六卷

蟠結(上扶瞞反鄭注禮記云蟠猶委結也顧野王云蟠紆迥轉也廣雅云蟠從曲也方言云龍未昇天者曰蟠龍也
說文從虫番音幡也)。

如篅(是專反許叔重注淮南子云篅即𥫱音鈍也考聲云篅竹倉也說文云篅以竹圓盛穀也從竹耑聲亦作圌同
用也耑音端也)。

朅地洛迦(上騫蘖反梵語七金山之一名是也)。

矩拉婆洲(上俱宇反次藍荅反梵語也)。

煻煨(上蕩郎反下烏迴反考聲云煻者灰兼細火也文字典說云燒餘煨燼也並從火唐畏皆是聲也)。

索拼(上喪作反顧野王云糾繩曰索也楚辭云并細絲以為索文戴云十尋曰索也古今正字從糸􃹸聲􃹸音甫勿
反下補庚反孔注尚書云拼使也考聲云拼撣也韻詮絣繩振墨也爾雅云拼從也古今正字從手并聲)。

槎瀨(上乍沙反考聲云槎水中流木也古今正字從木差聲也經文作楂亦同下來帶反王逸注楚辭云瀨亦湍瀨
也漢書云吳楚謂之瀨也古今正字云瀨水流沙上也從水賴聲也)。

臭澀(上醜狩反說文禽走齅而知其跡者犬也故從犬從自自古鼻字也會意字下森戢反前第四卷已具釋也)。

㭰利(足髓反文字典說云㭰鳥喙也從朿此聲論文作觜通用也朿音七四反)。

𠯗食(上昝荅反字統云入口曰𠯗考聲云𠯗嗍也亦作唼又作𠾱說文從口帀聲帀音同上)。

銛利(上息閻反漢書音義云銛亦利也蒼頡篇云銛鑯也鑯子廉反考聲云銛刀劒刀也文字典說云銳利也從金
舌聲也)。

烏駮(邦邈反文字典說云駮斑文也從馬交聲)。

齧首(上斫結反禮記云無齧骨說文云齧噬也從齒㓞聲㓞音乙黠反也)。

齩足(上樂狡反說文云齩亦齧也從齒交聲)。

䶗頸(上客牙反廣雅云䶗齧也埤蒼云大齧也文字典說云䶗咬也從齒可聲也)。

擘腴(上拼革反顧野王云手擘破之廣雅云擘分也文字典說云擘破裂也從手辟聲也下庾朱反鄭注禮記云腴
肥也說文云腴者腹下肥也從肉臾聲臾音同上)。

爴腹(上歸碧反撿經史及諸字書並無此爴字今以論文爴腹意者以手毀破腹也)。

搯心(上討刀反周書云拔兵搯刃也考聲云搯謂取也說文云搯􃴬音一活反從手舀聲舀音遙小反)。

摣掣(上鮓沙反考聲云摣取也又作􄇣或作􄇤亦作􃬃同古今正字云爪取也從手虘聲虘音昨何反下闡勢反考
聲云掣頓拽也文字典說從手制聲又作摯或作𢊏並同也)。

鑱刺(上仕衫反顧野王云鑱謂針刃刺也蒼頡篇云鑱鑿也廣雅云鑱謂之鈹也鈹音普皮反文字典說云鑱錐刀
刺也從金毚聲毚音同上下青迹反顧野王云刺謂銳器鑱入人肉中也考聲云刺謂以刃撞也文字典說云刺猶殺也
從刀朿聲也朿音匕四反)。

探啄(上塔南反爾雅云探篡孚取也聲類云探深取也說文云遠取也從手罙聲也罙音大感反下竹角反詩云無
啄我粟廣雅云啄者齧也說文云啄鳥食也從口豖聲豖丑錄反)。

刀槍(下鵲將反國語云挾其槍也蒼頡篇云槍木兩頭銳也說文云槍銳距也從木倉聲挾音叶也)。

禦捍(下寒旦反杜注左傳云捍衛也捍亦禦也說文云捍被也從手旱聲也)。

𦞦婆(上訶各反梵語也唐云八寒地獄名也是)。

疱烈(云炮皃反許叔重注淮南子上疱面氣瘡也說文作皰同從皮包聲也)。

剖析(上普口反孔注尚書云剖猶分也杜注左傳云謂中分為剖也蒼頡篇云剖亦析也文字典說云判也從刀咅
聲音他口反下星積反前第二卷已具訓釋)。

乖訛(下五戈反鄭箋詩云訛偽也孔注尚書云訛偽言也從言化聲亦作譌義同也)。

踐躡(上前翦反鄭注禮記踐履也鄭注論語云􄇥也文字典說云蹋也從足戔聲戔音殘下黏輙反方言云躡登也
蒼頡篇云蹀也蹀音牒廣雅云躡履也文字典說云蹈也從足聶聲聶音同上也)。

畟方(上初色反杜注左傳云畟猶側也顧野王云正方也古今正字從田從人反聲也)。

捔勝(上江岳反考聲云捔者專利也略也亦量也字書又作搉也說文云捔亦敲擊也從手角聲)。

** 第十七卷

蟣蝨(上居顗反考聲云蟣者蝨之卵也說文云蝨者齧人蟲也從䖵卂聲䖵音昆卂音信論文作虱俗字通也)。

穬麥(上虢猛反蒼頡篇云穬粟也廣物志云秔有烏秔音黑穬也秔音古衡反說文云穬芒粟也從禾廣聲也)。

諠諍(上毀袁反聲類云諠譁也顧野王云諠譁也文字典說從言宣聲也下責更反顧野王云諍者今以為爭也字
書云爭諫也考聲云諍猶爭言也說文云爭止也從言爭聲也)。

麟角(上栗珍反前寶積音義已具釋訖)。

** 第十八卷　第十九卷(並無字可音訓)

** 第二十卷

瘂羊(上鵶雅反埤蒼云瘂瘖也考聲云瘂謂不得言也亦作𤺘說文從疒亞聲疒音女厄反也)。

罝弶(上即邪反詩云肅肅兔𦊨傳曰𦊨兔罟也郭注爾雅云罝猶遮也文字典說𠔿且聲也下強向反文字典說
云弶謂施罥於道也從弓京聲也)。

譏刺(上斷希反何休注公羊傳云譏猶譴也鄭注禮記云訶察也廣疋云諫也問也亦刺也文字典說從言幾聲
也下雌四反毛詩傳云刺責也考聲云刺亦譏也誹也說文從刀朿聲朿音同上論作刾俗字也)。

兇勃(上勗恭反從几從凶聲論文作􃺭誤也下盆沒反考聲勃怒也爾雅云勃作也顧野王云勃暴盛也鄭眾禮記
云逆也方言亂也說文云排也從力孛聲孛音同上論從孚作㔜非)。

** 第二十一卷

扇搋(下坼加反梵語也不具男根者也)。

坑阱(上客耕反蒼頡篇云坑壑也考聲云坑坎也文字典說云壍也從土亢聲亢音剛下情郢反廣疋云阱亦坑也
考聲云穿地陷獸也說文從𨸏井聲論文作穽俗用字也或作弊汬古字也)。

面皺(下鄒救反考聲云皺皮聚也文字典說云皮寬也從皮芻聲芻音測俱反)。

** 第二十二卷

蛇蠍(上射遮反考聲云蛇毒蟲也又音他古人巢居穴處之時相問日夜來無蛇乎文字典說從虫它音陀聲論文
作虵今之俗字亦通也下軒謁反賈逵注國語云蠍毒也廣雅云蠍蛆螫也博雅云螫蟲施毒也文字典說云蠆蠍異名
也從虫歇聲歇音同上蠆音𡍩界反蛆音七余反螫音式亦反)。

𢤱戾(上聾董反下黎帝反論文意剛強之貌也)。

** 第二十三卷

稼穡(上加暇反鄭注周禮云種五穀謂之稼文字典說云禾之秀為稼也從禾家聲也下生側反鄭箋詩云斂稅曰
穡文字典說云后稷之穡也說文云禾可收曰穡從禾嗇聲)。

磽确(上巧交反下腔角反顧野王云磽堅也孟子云地有𦘺磽是也淮南子云爭處磽确也聲類云磽确礊薄也文
字典說云确地瘦瘠也說文磽确亦礊也並從石堯角皆聲礊口戹反)。

果辢(下闌怛反桂苑珠叢云辢辛也考聲云辢辛甚也古今正字從辛朿聲)。

迄今(上欣訖反詩云以迄于今爾雅云迄至也文字典說從辵乞聲辵音丑略也)。

皰雙(上炮皃反前第十六卷已具釋訖)。

** 第二十四卷

殑伽(梵語上鯨拯反下鯨佉反)。

緝句(上侵入反鄭箋詩云緝續也詩云穆穆文王緝熙敬止也文字典說云緝績也從糸咠聲咠音侵習反)。

** 第二十五卷

瀑流(上袍帽反文字典說云江河水漲急也說文云疾雨也從水暴聲暴音同上)。

藹羅伐拏(上哀改反下搦加反梵語云龍王名也)。

** 第二十六卷(無難字可音訓)

** 第二十七卷

流軶(鸎革反老上記云車人為車軶長六尺也郭璞云轅端𡑅牛領木也文字典說云牛領上曲木也從車戹聲
戹音同上論作軛俗字也)。

躁利(上遭譟反鄭注論語云躁不安靜也考聲云躁性急也亦動也謚法云好變動人曰躁文字典說從足喿聲喿
音搔竈反)。

不耐(乃代反左傳云而不相耐顧野王云耐猶能也考聲云忍也文字典說謂法度皆從寸寸度不過其法也從而
從寸)。

不諳(暗含反東觀漢記云園陵樹孽皆諳其數也文字典說云諳識也從言音聲也)。

匿巳(女力反周禮云案軍匿也杜注春秋云匿亦藏也廣雅匿隱也說文匿亡也從𠃊從一覆之若聲乚音隱)。

** 第二十八卷

𧄼瞢(上音騰下墨堋反前第七卷已具訓釋)。

遲鈍(突頓反顧野王云鈍亦遲也史記上之頑鈍者說文鈍亦頑也意不利也從金屯聲也)。

** 第二十九卷

𤯝瘀(下於據反考聲云瘀皮肉中疑血也說文云瘀亦積血也從疒於聲疒音女革反)。

胮脹(上璞邦反埤蒼云胮亦脹也文字典說從肉夅聲音戶冬反論文從逄作􂍙俗字也下張亮反杜注左傳云脹
謂腹滿也文字典說從肉長聲)。

驅擯(下必仞反司馬彪注莊子云擯棄也史記云相與排擯也文字典說從手賓聲也)。

𩍁囊(上脾拜反顧野王云𩍁所以吹冶火令熾之囊也埤蒼從韋作𩏕文字典說𩍁韋袋吹火者也從韋備聲備音
皮祕反論文作㰆古今正字無)。

髖髀(上欵官反埤蒼云臗尻也考聲云𩏕䏶骨也說文髖在髀上也從骨寬聲也亦從肉作臗同尻音考高反䏶音
陛下瓶米反韻詮云髀即股也內曰股外曰髀禮記云無猒髀也說文云髀在股外也從骨卑聲亦作䠋古文也俗作䏶)。

脛踝(上形逕反孔注論語云脛脚脛也顧野王云腓膓前骨也文字典說云脛脚䯒骨也從肉巠聲巠音經腓音符
非反䯒音幸或作踁義同下華瓦反鄭注禮記云踝跟也蒼頡篇云踝在足側也聲類云足跗上內外骨也說文從足果
聲論文從肉作腂非也跗方于反)。

醍醐(上第泥反下戶姑反醍醐出酥中至精不凝者也文字典說並從酉從是省及胡聲)。

畦稻(上胡圭反孟子云病乎夏畦劉熙云今俗二十五畝為小畦五十畝為大畦也王逸注楚辭云畦猶區也說文
亦云五十畝為畦也從田圭聲)。

** 第三十卷　第三十一卷　第三十二卷
　第三十三卷　第三十四卷(已上五卷並無難字可音訓)

** 第三十五卷

孳產(上子思反文字典說云万物孳萌也萌生也說文云孳乳相生而浸多也從子茲聲)。

** 第三十六卷

驍健(上上咬堯反許叔重注淮南子云云驍猶勇也廣雅云驍亦健也說文從馬堯聲)。

** 第三十七卷

軌生(上歸委反穀梁傳云軌法則也說文車轍也從車九聲古文作迅又作𧗝論文作軓俗字)。

泛爾(上孚梵反考聲云不指定也說文從水乏聲有從凡者非也)。

** 第三十八卷

拘𢷻(上音俱下音緣西國果名也)。

嬈亂(上泥鳥反考聲云嬈相戲弄也說文從女堯聲又作嬲亦通也)。

** 第三十九卷(無字可音訓)

** 第四十卷

如婆羅痆斯(痆儜軋反梵語也舊翻云波羅奈也軋音晏札反)。

已上玄應音。

** 阿毘曇心論第一卷　第二卷
　第三卷(已上先並不音)

** 第四卷

兜率哆(殆我反經中或作兜駛多或言兜率陀皆訛也正言覩史多此知足天又云妙足也)。

梵富樓(初禪第二天也此云梵前思益天在梵前行恒思梵天利益因以名也舊言梵先行天亦言梵輔天
也先行輔梵王也)。

** 法勝阿毘曇心論第一卷(先不音)

** 第二卷玄應撰

辮髮(三蒼亦編字同蒲典反說文云辮文織也)。

係在(古文繼繫二形同古帝反說文係結束也相繼嗣也)。

** 第三卷

慣習(又作串慣遦三形同古患反爾雅串亦習也)。

褢孕(三蒼云古文懷字下古文𣎜同餘證反說文褢子也廣疋孕娠也謂孕子也含實曰孕從子乃聲)。

** 第四卷　第五卷(並先不音)

** 第六卷

眼眵(充支反說文􃹓􃹱眵也今江南呼眵為眵兜也􃹓音莫結反論文作肢非也)。

** 雜阿毘曇心論第一卷玄應撰

牟尼(經中或作文尼舊譯言仁應云茂泥此云仙通內外謂久在山林修心學道者也)。

申恕(亦言申恕波林此譯云實森謂貞實也)。

軟中(正體作耎同而兖反梵本言沒栗度此譯云耎柔弱)。

澀滑(又作濇同所立反謂不滑也字從四止四止即不通字意也論文作􂍋澁二形非體也)。

天竺(或言身毒或言賢豆皆訛也正言印度印度名曰月月有千名斯一稱也良以彼土聖賢相繼開悟群生照臨
如月因以名也一說云賢豆本名因陀羅婆陀那此云主處謂天帝也當以天帝所護故世久号之耳)。

彌離車(或作彌戾車皆訛也正言蔑戾車謂邊夷無所知者也)。

軍眾(居雲反字林軍圍也四千人為軍三千五百人為師字從勹勹音補交反包車為軍帀𠂤為師皆字意也)。

詰問(去質反廣雅詰責也說文詰問也)。

華􃘥(又作花同呼瓜反下梵言磨羅此云鬘音蠻案西域結鬘師多用蘇摩那花行列結之以為條貫無問男女貴
賤皆此莊嚴或首或身以為飾好諸經中天鬘寶鬘花鬘亦結鬘師皆是也論又作𩬞非正體也)。

摶食(徒官反通俗文手團曰摶三蒼摶飯也論文作揣音初委反測廣前人曰揣江南行此音又都果反說文揣量
故揣也關中行此音並非此義也)。

溉之(居未反說文溉灌也灌注也)。

如晴(又作腥𡟙二形同自盈反謂不雨也聲類晴雨止也論文作𩄆非也)。

戶樞(齒臾反門臼也爾雅樞謂之椳郭璞曰門戶𡨰樞也廣雅樞本也樞機制動轉之主也椳音五迴反)。

** 第二卷

猗息(於綺反說文倚猶依也廣雅倚因也謂因倚而臥也字從人論文作猗一奇反猗美)。

躁動(又作趮同子到反躁亦動也躁擾也論語言未及之而言謂之躁鄭玄曰謂不安靜也釋名躁燥也言物燥即
動而飛揚也)。

為掉(徒弔反字林掉搖也廣疋掉振動也論文作恌非也)。

心忌(梁記反忌難也亦畏也說文忌憎惡也)。

為嫉(古文𧪠㑵二形同情栗反楚辭故興心而嫉妬王逸曰害賢曰嫉害色曰妬也)。

懈怠(古賣反下徒改反爾疋懈怠也集注云懈者極也怠者怠也釋名云懈者解也言骨節解緩也)。

振旦(或作震旦懶言真丹皆一也舊譯云漢國經中亦作脂那今作支那此無正翻直云神州之􃴖名)。

猶豫(弋周反下古文與同弋庶反說文隴西謂犬子為猶猶性多豫在人前故凡不決者皆謂之猶豫又尒疋云猶
如麂善登水郭璞曰健上樹也)。

為麋(亡皮反麋爛也散壞)。

戶向(許亮反說文向北牖也廣雅窗牖也字體從􄇦從口宀音亡仙反)。

穬麥(瓜猛反說文穬芸粟也今呼大麥為穬麥也)。

拘屢(或作句盧舍或云拘樓賖此云五百弓應言俱嚧舍嚧音犖俱反謂大牛鳴音聲聞五里八俱嚧舍為一踰繕
那即四十里古者聖王一日所行也)。

中夭(於嬌反說文夭屈也廣雅夭折也釋名云少壯而𣦸曰夭如取物中折也字從大象形不申也不盡天年謂之
夭耳)。

** 第三卷

屠羊(達胡反說文屠刳也廣雅屠壞也案屠分割牲肉也)。

司獵(廣雅司主也說文臣司事於外也反后為司字意)。

聽訟(他定反周禮以五聲聽獄求情一曰形聽二曰色聽三曰氣聽四曰耳聽五曰目聽聽謂察是非也說文訟爭)。

齋戒(古文作誡同古薤反易云以此齋戒韓康伯曰洒心曰齋防患曰戒字林齋戒潔也齋亦齊也廣雅戒備也字
從廾持戈以戒不虞也廾音拱又作拜同也)。

婆羅門(此言訛略也應云婆羅賀摩拏此義云承習大法者其人種類自云從梵天口生四姓中勝故獨取
梵名唯五天竺有諸國即無經中梵志亦此名也正言靜胤言是梵天之苗胤也)。

剎利(應言剎帝利此譯云土田主也謂王族貴種是也)。

鞞舍(陛奚反正言吠舍此云坐謂坐賈也案天竺工俗多重寶貨此營求積財巨億坐而出納故以名焉)。

首陀(應言戍達羅謂田農官學者也此等四族國之大姓也)。

資以(姊私反廣雅資用也取也亦成之也)。

鬱單曰(或言鬱怛羅越或作鬱多羅拘樓或云都多羅鳩留正言鬱怛羅究溜此譯云高上作謂高上於餘
方也亦言勝洲鳩留此云作亦云姓未詳何義立名)。

閻浮提(或言剡浮洲或言譫浮洲或云贍部洲閻浮者從樹為名提者略也應言提鞞波此云洲譫音之合
反)。

弗婆提(或名弗于逮或信弗毘提訶或云通利婆鼻提賀逋利婆此云前鼻提賀此云離體)。

瞿陀尼(或作俱耶尼或云瞿耶尼或言瞿伽尼皆訛也瞿此云牛陀尼此云取與以彼多牛用牛市易如此
間用錢帛等或云有石牛也)。

茨棘(自資反尒疋茨一名蒺蔾郭璞曰布地蔓生細葉子有三角刺人者也)。

瘜肉(方言作𦞜同思力反說文瘜奇肉也三蒼惡肉論文作息非體也)。

作模(又作摹同莫奴反規模也模法也謂掩取象也)。

** 第四卷

言㧗(側氏子禮二反說文㧗撠也撠音居逆反謂撠撮取也通俗文掣挽曰泚)。

乳嬰(而主反說文人及鳥生子曰乳三蒼乳子也子養也嬰音於盈反三蒼女曰嬰男曰兒釋名云人始生曰嬰兒
胸前曰嬰投之嬰前而乳養之故謂嬰兒也)。

有㧖(又作􄇧同焉革反所以㧖牛領者也㧖亦槅也)。

泄漏(思列反廣雅泄溢也亦發也漏也)。

興蕖(此言訛也應言興虞興字冝借音嫣蠅反出關烏茶婆他那國彼土人常所食者也此方相傳以為蕓薹非也
嫣音虛延反)。

蚖蛇(古文作螈字林五官反虵醫也崔豹古今注蠑螈一名蛇醫大者長三尺其色玄紳善魅人一名玄螈漢書云
玄蚖韋昭曰玄黑蚖蜥蜴也經中黑蚖疑此物也而不言毒害人未詳的是諸經亦作虺吁鬼反毒蟲也一身兩口頭尾
相似)。

** 第五卷

飃薄(蒲莫反薄迫也風近迫之曰薄)。

瘀壞(於慮反說文瘀積血也廣雅瘀病也論文作淤泥滓)。

所螫(書亦反說文蟲行毒也關西行此音叉呼各反山東行此音蜇知列反東西通語也)。

防邏(力賀反戍屬也謂遊兵以禦寇者也亦循行非違事也)。

小迸(又作跰𧼲三形同補諍反迸散也走也江南言𧻓𨘧𨘧音讚)。

折樓蟲(一名尋桑亦名蚇蠖或云桑闔或云步屈)。

穌息(先胡反聲類更生曰穌亦休息也謂更息也)。

登祚(徂故反祚位也國語天地之所祚賈逵曰祚祿也)。

** 第六卷(無音)

** 第七卷

毘陀(或言韋陀皆訛之應言鞞陀此云分也亦云知也四名者一名阿由此云命謂醫方諸事二名夜殊謂祭祀
也三名婆磨此云等謂國儀卜相音樂戰法諸事四名阿闍婆拏謂呪術也此四是梵天所說若是梵種生滿七歲就師
學之學成即作國師為人主所敬梵天孫毘耶娑仙人又作八鞞陀也)。

所度(唐各反度量也廣雅度揆也亦測也)。

支提(又名脂帝浮圖此云聚相謂累石等高以為相或言方墳或言廟皆隨義釋)。

** 第八卷

脛骨(又作踁同下定反說文脛脚胻也胻音下孟反今江南呼脛為胻山東曰胻敞敞音丈孟反脛胻俱是膝下
兩骨之名也釋名脛莖也直而下如物莖也)。

髖骨(又作臗同口桓反埤蒼臗尻也說文臗髀上也論文作寬非體也)。

髎骨(力遙反字林八髎也通俗文尻骨謂之八髎論文作膫脂膏也膫非此用)。

五穀(案禮記月令天子春食麥鄭玄曰麥實有孚甲屬木夏食菽豆也菽實孚甲堅全屬水季夏食稷五穀之長屬
土土中央秋食麻麻實有文理屬金冬食黍秀秀舒散屬火皆順時而食之以安其性也)。

** 第九卷

極鄙(補美反鄙惡也廣疋鄙恥羞愧)。

所稟(補錦反說文稟賜也廣疋稟與也)。

隄䧜(古文䧑同都奚下徒郎反說文隄䧜也尒疋隄謂之梁李巡曰隄防也障也漢音無隄之與韋昭曰積土為封
限也)。

** 第十卷

拘鄰(賢劫經作居倫大哀經作俱輪或作居鄰皆梵言訛此譯云本際第一解法者也經中尊者了本際是也普曜
經云俱鄰者解本際也阿若者言已知正言解了拘鄰亦姓也此乃憍陳如訛也中本起經云初五人者一名拘鄰二名
頗陛三名拔提四名十力迦葉五名摩男拘利也)。

洋銅(以良反謂煮之消爛洋洋然也三蒼洋大水也尒疋洋溢也洋溢眾多也取其義也)。

如拒(其呂反此外道瓶圓如瓠無足以三杖交之舉於瓶也諸經中或作三奇立拒或言三叉立拒皆是也)。

** 第十一卷

饑饉(古文𩚮同凡治反下奇鎮反尒疋穀不熟為飢蔬不熟為饉蔬菜也李巡注云凡可食之菜皆不熟曰饉又春
秋穀梁傳曰二穀不升曰飢三穀不升曰饉五穀不升謂之大饑升登也登成也)。

呵梨勒(此云天主持來此果為藥功用至多如此間人參石斛等無所不入也)。

撰集(三蒼作篹同助免反廣雅撰定撰亦述也申述音示聿反述謂訓其義理也尒疋述修也循行也)。
一切經音義卷第七十二


一切經音義卷第七十三

翻經沙門惠琳撰

  
  * 
音阿毘曇甘露味論二卷　玄
隨相論一卷　玄
尊婆須蜜論十卷　玄
三法度論二卷　玄
入阿毘達磨論二卷　琳
誠實論二十卷　玄
立世阿毘曇論十卷　玄
解脫道論十二卷　玄
舍利弗阿毘曇論二十二卷　玄
五事毘婆沙論二卷　琳
鞞婆沙論十四卷　玄
三彌底論三卷　琳
分別功德論四卷　玄
四諦論四卷　玄
辟支佛因緣論二卷　玄
十八部論一卷　琳
部異執論一卷　琳
異部宗輪論一卷　琳
右十八論一百一十三卷同此卷音。

** 甘露味阿毘曇論上卷玄應撰

魯􃵻(此古歡字音呼官反此應作臈羅盍反)。

心𡨥(卩候反尚書寇賊姦宄笵甯集解曰謂羣行攻剽者今取其義說文寇暴也廣雅寇抄也字從完從支剽音疋
妙反)。

忮收(與豉紀致二反依字忮害)。

** 下卷(先不音)

* 隨相論

生樝(側家反榠𣛼也似烏勃形大如椀味澀酢不可多噉論文作査非體)。

漱糗(搜皺反下丘久反今江南言林琴柰熟而粉碎謂之糗也)。

三辢(字苑作萩同蘆葛反通俗文辛甚曰辢江南言辢中國言辛論文作刺乖戾也刺非字體)。

** 尊婆須蜜所集論第一卷玄應撰

摩渝(以朱反人名也依字渝變也)。

瞠爾(勅行反蒼頡篇瞠直視也)。

懿乎(於冀反爾疋懿美也字從壹恣聲論文作鼓訛誤久矣)。

跋橙(文萠反)。

箭筈(古活反釋名云箭進也其本曰足其體曰幹其末曰筈會也與弦相會也筈旁曰叉形似叉也)。

洿沙(一胡反大曰潢小曰洿說文洿濁水不流也)。

門梱(又作閫同苦本久禮記外言不入於梱注云梱門限)。

牙皰(彭孝反說文面生熱氣也今取其義論文作雹非也)。

蛇虺(古文虫螝二形同呼鬼反毒蟲也韓非子曰蟲有虺者一身兩口爭食相齧逐相殺)。

檀嚫(或言達嚫叉覲反此云財施報施之法名曰達嚫又案西域記云正云達􂍨拏或云駄器尼以用右手受他所
施為其生福故從之立身也)。

** 第二卷

** 第三卷

門閾(古文云𨵨同吁域反又音域爾疋柣謂之閾郭璞曰門限也柣音千結反)。

確然(又作碻塙二形同口角反周易夫乾確然易矣韓康伯曰確然堅貌也論文作搉非體也)。

曩昔(奴朗反爾疋曩久也猶往久古昔也)。

澡盥(公緩反說文澡手也凡酒物皆曰盥也不但言手)。

怨仇(古文述同渠牛反怨偶曰仇爾疋仇讎匹也)。

** 第四卷

戢不(阻立反三蒼戢聚也說文從戢藏也戢斂也)。

緹麗(他禮反木名也)。

** 第五卷

驃騫(脾妙反下去焉反三昧名也)。

涓涓(古玄反字林水小流涓涓然)。

所遏(古文閼同於曷反爾疋遏止也謂逆相止為遏遏亦遮也)。

𪾳𪾳(冝作煒于匪反說文煒盛明貌也亦赤也)。

** 第六卷

愚戇(竹巷反李登聲類集音丑巷反戇亦愚也)。

頑魯(五鱞反下力古反論語參反魯孔安國曰魯鈍也論文作鹵非體也)。

邠坻(府貧反下古文􃙹同直飢反此言訛也正言賔茶駄寫邪此云團與舊譯云給孤獨猶是須達多之別名也須
達多此云善與)。

盟誓(靡京反禮記諸侯莅牲凡國有疑會同則常其盟約之事曰盟)。

麑鹿(又作麛同莫奚反爾疋鹿牝麑其子麛麚音加)。

使吮(似兖反韻集音弋選反說文呪呪嗽也)。

** 第七卷

躇步(直於反躊躇躑躅也亦猶豫也躊音直流反躅音馳錄反)。

** 第八卷至第十(並先不音)

** 三法度論上卷(不音訓)

** 下卷

剉持(且臥反說文剉斫傷也案剉猶斫也)。

㖑喚(呼戒反韻集作㖑㖑呵也蒼頡訓詁作唉恚聲也通俗文作譮大語也㖑猶㖑咄喚㖑皆是也)。

噫氣(乙戒反說文噫出息也)。

* 入阿毘達磨論上卷沙門惠琳撰

畟方(楚力反案畟方者中外人間之常語也四面齊等頓方也古今正字從田從人從夂音雖會意字象田之方)。

罝弶(上精耶反音與嗟同案兔罝者即捕兔之網􂺋也毛詩云肅肅兔罝㧻之丁丁是也傳曰兔罝即兔罟也郭注
爾雅云罝猶遮也說文從𠕀且聲下強亮反案弶者捕禽獸之具大木弓上施罥於獸行之道有機繫取之也說文從弓
從掠省聲)。

慙媿(上藏含反下歸位反前音義中已重重訓釋論文作慚愧亦通)。

勇悍(寒岸反說文悍猛也從心旱聲或從手作捍或從攴犬作􃴯猂並通)。

膠漆(上教㕛反考工記曰鹿膠青白馬膠赤白牛膠亦赤鼠膠黑色魚膠餌犀膠黃鄭曰皆謂煑取其皮作之或用
角煎成顧野王云膠所以連綴物令相著也毛詩傳云膠固也說文從肉翏聲翏經由反)。

躊蹰(上長流反又音池並通韓詩云愛如不見掩手躊躇踟蹰猶躑䠱也或作踟蹰猶徘徊也古今正字並從足形
聲字也)。

** 論卷下

𧙃贀隖(上𧙃音阿可反次贀音伊以反下隖音烏古反三字皆梵音字也論文書哀壹二字傳寫錯也又脫
一隖字論意說三身名句文身等此三各別如𧙃贀隖三字譬如摩䤈首羅天王面有三眼涅盤經中亦具明此義體一
用殊闕一不可共成一義名三聚身)。

** 成實論第一卷玄應

斲斧(古文作􄂹同竹角反說文斲斫也斲斤也)。

鈂扶(丈心反外道名也十二年隨佛始根熟者)。

** 第二第三(先不音)

** 第四卷

􂲅搦(又作泲同子禮反廣雅齊漉也謂􄇨出其汁也論文作擠子詣反擠排也非此義下奴革奴卓二反搦捉也握
也漉音祿)。

疼痺(又作痋𦙭二形同徒冬反聲類作癑說文疼動痛也下方二反蒼頡篇云手足不仁也論文痺濕病也今言冷
痺風痺皆是也)。

𢛡(借音貌貌悶也謂狀貌若𣦸因以名也)。

藥石(攻病曰藥上古人以石為針今人以鐵皆謂療病者也)。

鼓桴(案詔定古文官書枹桴二字同體音扶鳩反鼓椎也說文枹擊鼓柄也)。

瓢杓(又作瓢同毗遙反三蒼瓢瓠勺也丘南曰瓢𢹍蜀人言𢹍蟸下又作勺同是若反可以斟食者也𢹍音羲蠡音
郎底反)。

眼篦(補奚反小學章篦刷也今眉篦插頭篦皆作也)。

** 第五卷

相棖(又作樘敞𢾊三形同文庾反棖觸也亦嫽敞也)。

** 第六卷

桎梏(之逸反下古祿反在手曰桎在足曰梏謂杻械也)。

如睫(說文作䀹釋名作𣮌同子葉反目旁毛山東田里間音子及反論文作𣰍𣯮二形非)。

** 第七卷

鵽鳥(竹刮反爾疋注云今鵽大如鴿或言如鶉似雌雉鼠脚無後揩歧尾為鳥憨急群飛出於北方沙漠地也肉美
俗呼名突厥雀生蒿菜之間憨音呼濫反)。

** 第八卷(先不音)

** 第九卷

舍廬(力居反別舍也亦寄止也黃帝為廬所以避寒暑也春秋去之冬夏居之)。

入支(只移反此外道鉼也圓如瓠無足以三杖交之支舉於瓶也諸經中或言執三奇立拒或言三叉立拒皆是也
論文作鈘非也)。

金槍(千羊反蒼頡篇解詁云木兩耑銳曰槍說文槍歫也論文作鏘非體也)。

** 第十卷

𥎞矛(麤鸞反䂎擲也下又作𨥨𢦵二形同莫侯反說文矛長二文也)。

狗齩(又作䶧同五狡反關中音也說文䶧齧骨也廣雅䶧齧也注南曰齩)。

㳬澓(似緣反說文迴淵也下又作復垘三形同扶福反垘深也亦迴水也)。

栽􄇩(則才反下古文𣡌㮆木三形今作櫱同五割反爾雅㮆餘也載也言木餘載生㮆栽)。

** 第十一卷

葷辛(許雲反蒼頡篇云葷辛菜也凡物辛臭者皆曰葷也)。

** 第十二卷

孤煢(古文惸濚二形同渠營反無父曰孤無子曰獨無兄弟曰煢單也煢煢無所依也字從卂從營省聲卂音雖閏
反)。

暍死(又作􄇪暍二形同於歇反字林傷熱也謂傷熱煩悶欲死也又紅紫傷風曰失色為暍作此也)。

** 第十三卷　第十四卷(先不音)

** 第十五卷

不啻(施豉反蒼頡篇不啻多也)。

一桄(古文橫𤗶二形今作桄同古黃反聲類作輄車下橫木也今車床梯輿下橫木皆曰桄是也)。

** 第十六卷

猨猴(又作蝯同禹煩反似獼猴而大臂長其色有黑有黃鳴聲甚哀古今注云猨五百歲化為玃玃壽千歲玃音居
縛反)。

蟄蟲(遲立反說文蟄藏也獸之淺毛熊羆等亦皆蟄)。

** 第十七卷

考檢(苦老反謂質覈之也問也)。

土封(甫龍反起土為界曰封聚土者也)。

則晞(又作烯同虛衣反字林晞乾也方言晞暴也北燕海岱之間謂暴為晞也)。

用剗(又作鏟同初眼反說文平鐵也通俗文攻板曰剗方刃施柄者也)。

抱卵(字體作菢又包同蒲􂏖反通俗文雞伏卵北燕謂之菢江東呼蓲蓲音央富反伏音輔又反)。

􃱺出(又作殼同口角反吳會間音哭卵外堅也尚在夘中謂之􃱺也)。

** 第十八卷　第十九卷　第二十卷(先不音)

** 立世阿毘曇論第一卷玄應撰

毘舍佉(或云鼻奢佉此譯云別枝即是氐宿以生曰所值宿為名也案西國多以此為名也)。

鹿子母(梵言蜜利伽羅又云鹿磨多又云母跛羅娑駄此云堂亦言殿也舊云磨伽羅母堂者訛略也)。

嚘吼(於牛反下呼狗反皆聲也)。

剡浮(以􃪙反或云閻浮提或作譫浮又云贍部皆梵訛轉也剡浮者從樹為名提者略也應言提鞞波此云洲)。

瘤節(力周反通俗文肉昳曰瘤謂肉起如木節者是也)。

至胛(又作胛同古狹反說文有甲也甲膊也次下冝作甲)。

聳身(古文竦𢥠慫三形今作聳同須奉所誦二反廣雅聳上也跳也)。

尸陀林(正言尸多婆那此云寒林其林幽𨗉而且寒因以名也在王舍城側死人多送其中今􃴖指棄屍之
處名尸陀林者取彼名也)。

供贍(聲類字作𩟋同時焰反助也字書贍足也謂周足也)。

養𩚅(說文囚志反𩚅糧也廣雅萎𩚅也蒼頡訓詁𩚅飽也謂以食與人曰𩚅論文作飴弋之反亦古字假借通用非
體也)。

** 第二卷

溜墮(力救反蒼頡解詁云溜謂水垂下也)。

路渚(之與反爾雅小洲曰渚李巡曰四方有水獨高可居故曰渚也)。

犁鏵(古文㭉鏵二形今釫古文奇字作鋘同下𢆰𤓰反犁刃也說文兩刃𠚏)。

江浦(匹戶反毛詩云省此淮浦傳曰浦水涯也)。

磨礪(字詁今作厲同力制反山海經崦嵫山多砥礪郭璞曰即磨石也尚書若金用汝作礪孔安國曰砥細於礪皆
可以磨刀刃砥音脂)。

坑穽(古文阱汬二形同慈性反廣雅穿坑也說文穽大陷也周禮𡓱人掌春令為穿鄭玄曰謂穿地為塹所以禦禽
獸或超踰則陷之也)。

敧仄(又作􄇫𢻪崎三形同丘知反不正也說文㩻䧢傾側不安也不能久立也)。

蜂蠆(丑芥反毒蟲也山東呼為蝎陜以西呼為𧓵􃚹音匕曷力曷反)。

俾倪(又作㪏堄二形三蒼作䫌倪二形同普米五禮反廣雅俾倪堞女牆也埤蒼城上小垣也釋名云俾倪城上垣
也於其孔中俾倪非常也亦言陴言裨助城之高或云女牆言其卑小比之於城若女人之於丈夫也或名堞取其重
疊也)。

寶柵(叉百反說文柵編竪木通俗文木垣曰柵是也)。

泛漾(𢾭劒反下翼尚反案泛漾搖蕩也)。

寶凾(胡緘反謂盛貯經書雜物等曰函論文作涵胡甘反涵潤澤也涵非此用)。

鸊鷈(薜覓反下他奚反方言野𠒎小而好沒水中者南楚之外謂之鸊鷉其大者謂之鶻蹄其膏可以瑩刀用也)。

水湔(又作㵶同子見反通俗文水傍沾曰湔江南音子旦反)。

自縋(又作硾同直偽反說文以繩有所懸鎮也廣雅縋索上鎮窄也)。

謳歌(又作慪同於侯反說文齊歌曰謳廣雅謳喜也爾疋徒歌謂之謠)。

柱礎(初舉反淮南子云山雲蒸柱礎潤許叔重曰楚人謂柱𥖽曰礎市𥖽音思亦反)。

市廛(值連反禮記市廛而不征鄭玄曰廛市物􃘕舍也廛居也方言東齊海岱之間謂居曰廛)。

笳聲(或作葭同古遐反今樂器中笳卷蘆葉吹之因以名也)。

椽桷(馳宜反下古學反案椽桷榱橑一物廣異名也桷音角榱音衰橑音老)。

池沼(之遶反蒼頡解詁云沼池也)。

** 第三卷

花莟(又作萏同胡感反謂花之未發者也)。

** 第四卷

提頭賴吒(或言提多羅吒或言弟黎多曷囉吒此譯云持國者主領揵達婆及毗舍闍或云臂奢柘謂餓
鬼中勝者也)。

迺至(奴改反爾疋迺乃也郭璞曰迺亦乃字也蒼頡篇迺往也遠也)。

毘留勒叉(或名毗離或言毘樓勒叉迦或言鼻溜茶迦此譯云增長主領弓盤茶及閉黎多弓盤茶者或
云鳩盤茶甕形頭似冬瓜閉黎多者或名薜茘多餓鬼中劣者也)。

毗留博叉(或名毘僂愽叉或名鼻溜波阿人此譯云雜語或言醜眼主領龍及富單那富單那者是臭餓
鬼中勝者也)。

毘沙門(或言鞞舍囉婆拏此譯云離聞亦云普門或云多聞其王最富寶物自然主夜叉反羅剎夜叉此云
傷謂能傷害人也羅剎或云羅叉娑)。

** 第五卷

幡幟(古文􃰞同昌志反通俗文私記曰幟幟幖也廣雅幟幡也墨子曰幟長文五廣半幅也)。

周羅(此譯云小也謂小髻也)。

釜鍑(方目甫救二反方言鍑或謂之鬲說文鍑如釜而口大三蒼鍑小釜也鬲音歷)。

𢹍者(又作𢬾􃦧二形同許宜反方言蠡或謂之𢹍今江南呼勺為𢹍三蒼䚙勺也廣雅􃦧瓢也論文作􄇬非體也)。

𤚩牛(音秦字路云牛名也)。

褊吝(卑湎反說文褊小也爾疋急褊謂急疾也陿也)。

** 第六卷(先不音)

** 第七卷

兵廝(又作㒋同思移反廣雅廝謂命使也字書廝役也謂賤役者也漢書廝與之卒張晏曰廝微也韋昭曰析薪也
廝炊享曰養)。

** 第八卷

山磕(苦盍反說文石聲也亦大聲今江南凡言打物碎為磕破)。

鐇斧(府袁反埤蒼鐇鏟也)。

如芟(所巖反刈草也詩傳曰芟除草也)。

痛辣(力達反通俗文辛甚曰辣論文作剌非正也)。

烹殺(普羹反烹煮也方言烹熟也嵩岳以南陳頴之間曰烹儀禮凡煮於鑊中曰烹也)。

如㺗(察閑反埤蒼犬噬也案噬猶齧也字從犬)。

四棱(力增反說文棱柧也柧音孤通俗文亦四亦為棱八棱為柧也)。

萪藤(苦和反南海志云萪藤名也)。

陵鯉(閭蒸反鯪鯉魚名也有足出南方陸居也)。

或獺(他曷他鎋二反形如小犬水居食魚者也論文作狙都達反獸名也狙非此用也)。

或蝟(又作彙同于貴反有兔蝟鼠蝟等)。

褫皮(勅爾直紙二反廣雅褫奪也說文奪衣也今謂奪其皮也)。

竹笪(都達反說文笪箬也箬音若竹皮名也郭璞注方言云江東謂籧篨直文而麤者為笪斜文者為𥳊一名筕篖
𥳊音廢筕胡郎反篖音唐)。

搯齧(口狹反爪傷曰搯韻集作㓣口洽反入也)。

鐵艚(又作槽同在勞反聲類槽飤豕器也)。

舂䑗(尺容反下徒朗反世本雍文作舂杵黃帝臣也廣雅䑗舂也韻集云䑔䑗米也今中國言䑔江南言䑗論文作
蕩非體也䑔音伐小舂)。

酪㼚(又作堈同古郎反方言㼚甖也今江東通言大瓮為㼚)。

腦濺(又作潛同子旦反三蒼僣汙灑也江南言潛山東湔音子見反)。

煎炒(古文𩱦炒焣𤌉四形作􄇭崔寔四民月令作炒古今正字作𤍕字同初絞反方言熬焣煎備火乾也說文熬
也)。

利丳(字苑初眼反謂以籤貫肉炙之者也籤音且廉反)。

鼉𩻙(大何反下五各反廣雅𩻙魚名也長二文餘有四足似鼉齒至利有禽鹿入水齧𦝫即斷也)。

頸鴉(於牙反白頸鳥也關中名阿雅爾疋鷽斯鴨居郭璞曰雅烏也小而羣飛腹下白者江東呼為鵯烏鵯音疋)。

應鶚(五各反摯猛之鳥也山海經狀如鵰而黑白首赤足喙)。

匕首(補履反劒名也周禮考工記云匕𩠐劒身長三尺重二斤一兩輕而便用也其頭似匕因曰匕𩠐史記荊軻左
執匕𩠐是)。

木柿(麩癈反蒼頡篇柿札也說文削木朴也江南名柿中國曰札山東名朴豆札朴音𡥞豆也)。

鐵杙(余職反爾疋樴謂之杙郭璞曰杙橜也論文作弋非體也)。

鴆殺(除禁反山海經女几之山多鴆郭璞曰大如鵰紫綠色頸赤喙食虵也以羽畫酒飲即殺人)。

徇令(辭俊反徇猶巡也爾疋徇遍也說文徇行示也徇亦循也字從彳音恥亦反)。

鍊鐵(又作煉同力見反說文鍊冶金也鐵為黑金也)。

** 第九卷

或瘻(力鬪反說文頸腫病也今腋下隱處皆有中有蟲也)。

瘭疾(卑遙反癰成也埤蒼瘭疽也說文瘭疽久癰)。

仆地(古文踣同蒲北反說文仆頓也謂前覆也)。

** 第十卷

相㩌(扶味反南人謂相樸為相㩌也)。

吹篪(又作􄇮竾二形同除離反說文管有七孔世本蘇辛公作箎)。

水苔(徒來反謂水中魚衣綠色生水底者也亦可以為紙)。

湴泥(又作淜同排咸白監二反無舟渡河也說文涉渡水)。

則凹(蒼頡篇作𠹍同烏挾反字苑凹陷也)。

** 解脫道論第一卷(玄應音)

叨佷(他勞反下胡懇反叨貪也方言叨淺也埤蒼叨食也說文作此饕字也)。

裝捒(阻良側亮二反下師句反今中國人謂撩理行具為縛拺縛音附拺音戍說文裝束也裹也)。

沮屈(才與反蒼頡篇解詁沮漸也敗壞也論文作爼側呂反貯醢器也一曰置肉机也爼非此義)。

** 第二卷

麻䉽(字苑作粄同布滿反餈類也今米䉽豆䉽皆作此字也)。

** 第三卷

桁械(胡郎反下胡戒反通俗文拘罪人曰桁械亦桁類也)。

摒擋(卑政反下都浪反謂掃除也廣雅云摒除也)。

噫噫(借音於矜反相荅應聲)。

** 第四卷

刪去(所姦反三蒼刪除也)。

衣帊(又作􃩹同疋亞反廣雅帊幞也通俗文兩複曰帊是)。

痕跡(纂文作眼同胡根反通俗文瘡瘢曰痕也)。

櫺窓(力丁反說文窓楯間子也通俗文疏門曰櫺今窓櫺車櫺皆是也)。

骯節(又作垸同胡灌反通俗文燒骨以𣷚曰垸蒼頡訓詁垸以𣷚和之今中國人言垸江南言􄇯音瑞𣷚古漆字)。

摨狗(女皆反人名也依字韻集揩摨摩也)。

狡獪(古卯反下古文􃦑􄇰二形又作㹟同古快反通俗文小兒戲謂之狡獪今關中言狡刮訛也)。

** 第五卷　第六卷(先不音)

** 第七卷

􄇱拘(羌句反)。

霖婆(力金反)。

哿栗(古我反)。

鉢扡(土何反)。

瘑痳(張揖雜字作瘑瘑字書作㽿同古和反蒼頡篇㽿禿也韻集曰瘡病也春發者謂之燕㽿秋發者謂之雁􂗥)。

閟塞(鄙冀反詩云我思不閟傳曰閟閉也亦不從也論文作秘非體也)。

** 第八卷

忿吒(齒逸反方言叱呵怒也陳謂之呵案叱猶呵叱也)。

濕觟(胡瓦反應作黊胡寡反鮮明也又物精不雜為黊)。

** 第九卷(先不音)

** 第十卷

夾膝(古洽反謂夾在兩邊近也三蒼夾輔也說文夾持也夾至)。

如荻(又作藡同徒歷反即蒹荻也堪為􃒴者也蒹音古銜反)。

** 第十一第十二(先不音)

** 舍利弗阿毘曇論第一卷玄應撰

殉有(辭俊反蒼頡篇殉求也亦營也)。

西軫(之忍反淮南子云激軫之音許叔重曰軫轉也)。

閬風(力􄇲反廣疋崑崙墟有三山閬風板桐玄圃也)。

愔愔(於針反聲類愔和靜貌也三蒼性和)。

** 第二第三第四第五(先不音)

** 第六卷

旋嵐(力含反或作毘嵐婆或言鞞藍婆或作吠藍或言隨藍皆是梵之楚夏耳此云迅猛風)。

認取(而僅反謂失物而誌之者誌記也論文作仞非體也)。

醪酒(力刀反蒼頡篇醪謂有滓酒也)。

** 第七卷

𥎞矛(麤鸞反䂎擲也下又作𢦵鉾二形同莫侯反論文作竄牟二形)。

** 第八第九第十(先不音)

** 第十一卷

蓽豆(方蜜反)。

** 第十二卷(先不音)

** 第十三卷

硾脚(又作縋同直偽反通俗文懸鎮曰縋謂懸石硾下也論文作錘假借)。

呼呷(呼甲反說文呷吸也)。

浸淫(姊鴆反浸淫者轉大言之也浸淫移徙處曰廣也釋名廯瘡也)。

蟆子(音莫山南多饒此物如蚊而小􂪸聚暎曰嚙人作痕如毛也)。

車轢(力各力的二反輾轢也說文車所踐曰轢)。

** 第十四卷

癬皰(又作㿅同私淺反字林乾瘍也案有乾濕兩種釋名癬徙也移徙漸大也故青徐謂癬為徙也)。

㿃下(又作䐭同竹世丁計二反關中音多滯反字林赤利也釋名云下重而赤白曰㿃言厲㿃難差)。

螕蝨(補奚反說文螕齧牛蟲也今牛馬雞狗皆有螕也下所乙反齧人蟲也山東及會稽皆音也)。

** 第十五第十六第十七第十八(先不音)

** 第十九卷

緒八(辭與反說文緒絲端也謂端緒也)。

稼穡(加暇反下所力反字林種曰稼收曰穡說文禾之秀實為稼一曰在野曰稼)。

** 第二十卷(先不音)

** 第二十一卷

㰆師(埤蒼作􄀓又作排同蒲戒反王弼注書作㰆橐囊也謂鍛家用炊令熾者)。

** 第二十二卷

骨皰(又作靤同輔孝反小腫也說文皰面生氣也今取其義論文作胞或作疱䶌二形非也)。

擡舉(徒來反通俗文舉振謂之擡也)。

襵皺(之涉知獵二反襵猶襵疊也亦細襵)。

雚荻(胡官反細葦也毛詩草木疏云葭菼名薍至秋成則謂之雚夏小正曰葦未秀則不為雚秀已後為雚下又作
藡同徒歷反即蒹荻也堪為􃒴者也蒹占甜反葭音加菼他敢反薍音五患反)。

* 五事毘婆沙論上卷惠琳撰

貞實(上陟程反周易貞正也謚法曰德政應和曰貞內外無壞曰貞直道不撓曰貞說文卜問也鄭玄曰問事之政
也從卜貝或從鼎省聲經從示或從木作棹楨非也)。

颻颺(上曜昭反蒼頡篇飄颻風也埤蒼云颻上行風也下養將反考聲云清風也說文風所飛揚也從風􃱉易聲)。

身篋(下謙葉反玉篇篋笥也考聲箱類也說文作匧椷也從竹亦通從匚匚音方夾聲)。

著甲(下古狎反鄭注周禮甲鎧也傳曰押也考聲甲冑也說文大一經曰頭冝為甲甲象人頭也經作鉀是鉀爐箭
名也乖經義鉀音古闔反)。

刀矟(下山卓反廣雅云矟矛也說文闕古今正字云矟長一丈八尺也從矛肖聲)。

** 下卷

撮摩(上七活反廣雅云撮持也應邵漢書云四圭曰撮亦三指撮也禮記云天地一撮土多也字林云撮手取也古
今正字云亦兩指撮也從手最聲也)。

* 鞞婆沙阿毘曇論第一卷玄應音

跋芩(渠今反人名也)。

傅采(方務反傅謂塗附也傅藥傅粉皆作此論文作拊夫主反拊拍也非此用也下且在反釆猶彩色也)。

** 第二卷(先不音)

** 第三卷

摩鯈(又作倐跾二形同書育反人名也)。

鱣魚(古文𩼼同知連反大黃魚也口在頷下也體無鱗甲肉黃大者長二三丈江東呼為黃魚是也)。

如鍼(字詁從金咸今作針同支淫反廣雅針刺也說文鍼所以縫衣裳者也)。

鞮伽(都奚反謂種子也)。

** 第四卷

色膜(亡各反說文肉聞膜也論文從革作𩌧非也)。

騰書(徒登反說文騰傅也處郵驛也騰乘也廣疋騰奔也疾也)。

** 第五卷

若翳(韻集作瞖同一計反說文目病生瞖也三蒼瞖目病也論文作曀風而陰曰曀曀非字體也)。

陰燧(古文作鐆𤎩二形今作􃜑或作燧同辭醉反陰燧出水陽燧出火者鐆玉石之銅精圓也陰燧以鐵方也)。

潭水(徒南反亭水也楚人名深為潭論文作澹徒濫反安也澹非此義)。

** 第六卷(先不音)

** 第七卷

譏貶(居衣反廣疋譏剌也說文譏誹也下古文􄇳同碑儉反貶損也減也亦墜也)。

** 第八卷(先不音)

** 第九卷

如弶(渠向反韻集云施羂於道曰弶今時獵家施弶以取鳥獸者其形似弓也)。

禋佞(於人反苦也)。

彌佞(習也)。

陀破(盡也)。

陀羅(破道也)。

** 第十卷

道跡(又作蹟迹二形同子亦反足跡也論文作跃跤二形非也)。

** 第十一卷(先不音)

** 第十二卷

抆摸(無粉反字林抆拭也摸𢱢也𢱢音桑各反)。

鉤㧻(都角反㧻擊也敲㧻也敲音苦交反論文作琢非也)。

樺皮(胡霸反可以飾弓者也)。

** 第十三卷

鐵杷(又作色同平加反方言杷謂之渠拏郭璞曰有齒曰杷無齒曰朳朳音八今江南有齒者為杷拏字從木拏音
女於反)。

下晡(補胡反淮南子云曰行至于悲谷為晡時謂加申時)。

** 第十四卷

蚇蠖(齒亦反下烏郭於玃二反爾疋蠖尺蠖方言尺蠖又名步屈一名尋桑纂文云吳人以步屈名桑闔音古合反
二名蝍𧑙音子六反)。

犎牛(周成難字作犎音妃封反漢書音封此牛形小髆上有封也)。

不眴(列子作瞬通俗文作眴同尸閏反說文作瞚目開閉數搖也服䖍云目動曰眴)。

鴝鵒(又作鸜同具俱反下又作𪃪同以屬反似反舌頭有兩毛角也山海經公羊傳並作鸛音鑵)。

蜀蟲(時燭反詩云蜎蜎者蜀傳曰蜀桑蟲也大如指似蠶爾疋蚅一名烏蜀是也)。

** 三彌底部論上卷惠琳撰

若僂(下力主反杜注左傳僂傴也何注公羊云身疾也廣雅曲也說文尪也從人婁聲也)。

若𣦢(下并癖反顧野王云𣦢謂足病枯不能行也說文從止辟聲經作蹙俗字亦通)。

挑眼(上眺彫反蒼頡篇挑抉也韻詮云挑撥也剔除也說文從手兆聲經作挑時用字也)。

** 中卷

肉團(上如陸反顧野王曰肉者肌膚之肉也凡有血氣之類皆謂之肉也說文象形字也)。

** 下卷

儴佉(上汝昌反下却迦反梵語孃合從人作儴經作蠰錯用也)。

柯羅羅(梵語也古譯或云揭邏藍或曰迦邏皆一語耳此即說人初受胎七日之名)。

** 分別功德論第一卷玄應撰

比較(古文搉同古學反較量也較明也搉猶粗略也)。

晧大(三蒼古文顥同胡老反晧亦廣大也光明也)。

毘􃺨(蒲西扶脂二反下昨迷反說文膍人䐡也論文作肥非也)。

地肥(扶非反劫初時脂也亦名地味論文作𦡕非也)。

案如(於旦反案行也亦瞻視也一曰案尋也)。

呈佛(馳京反呈見也謂亦見於佛也論文作程注之程非體也或作侱非也)。

弓𠂕(又作􄇴同尸止反三蒼𠂕箭也古者夷牟初作𠂕)。

𨶳𨵦(又作窺同丘規反下弋珠反說文窺亦視也)。

** 第二卷

訾哉(又作𢋀同紫斯反訾量也說文訾思也)。

𥹁哉(字宜作𦥬二形同子各反說文糲一斛舂取九升曰糳三蒼注云糳精米也今江南亦謂䑔米為糳糲音剌論
文作𥹁非體)。

汪水(烏黃反通俗文停水曰汪汪池也說文汪深廣也)。

自刎(古文歾同亡粉反公羊傳云公遂刎脰而𣦸何休曰刎割也)。

婆南(或言和南皆訛也正言槃淡此譯云我禮也)。

繕埴(市戰反下市力反繕治埴粘土也謂和治土也)。

匈匈(許恭反匈匈沸𠆴之聲也漢書匈匈數千人聲是也論文從水作洶非也)。

斗藪(又作擻同蘇走反郭璞注方言曰斗擻舉也通俗文斗藪謂之𣫖􄇵難字音都穀反下蘇穀反論文作抖捒非
體)。

暨今(聲類古文泉同其器反左傳猶懼不暨注云暨至也)。

** 第三卷

應敘(辭與反說文敘次第也爾疋敘緒也謂端緒也)。

酬酢(又作醻蒼頡篇作酬同市周反主荅客曰酬客報主人曰酢也)。

森森(所金反說文木長皃也今取其義也)。

怏然(於亮反蒼頡篇怏懟心亦怏然心不伏也)。

湔浣(上子田反下胡滿反三蒼湔濯也浣洗也)。

啾吟(子由反下牛金反蒼頡篇云啾眾聲也說文啾小兒聲也吟嘆也諷詠也論文作吟非也)。

** 第四卷

繁衍(扶袁反下以善反繁多也盛也衍水流長也)。

銓日(且泉反漢書應邵曰銓權衡也量斗斛也韋昭曰銓稱錘也)。

* 四諦論第一卷玄應撰

泅水(古文作浮同似由反說文泅謂水上浮也今江南謂指浮為泅)。

氣瘶(蘇豆反說文瘶逆氣也蒼頡篇齊都謂瘶曰欬欬音苦代反江南行此音也)。

** 第二卷

噤塞(又作唫同渠錦巨蔭二反說文噤口閉也)。

射堋(音朋字略射的也亦即射𨹃也𨹃音徒果反)。

** 第三卷(先不音)

** 第四卷

調笴(工旱反字林笴箭莖也論文幹竿二形非)。

馭車(今作御同魚據反駕馭也謂指麾使馬也凡言馭者所以驅之也內之於善也)。

* 辟支佛因緣論上卷玄應

一襲(辭立反史記賜衣一襲音義曰衣禪複具為一襲禪音丹也)。

不恤(又作䘏同須律反爾疋恤憂也亦收也謂與人財物賑恤之為憂也)。

瀑長(蒲報反蒼頡篇水濆起故曰瀑也)。

勃逆(古文誖愂二形同補潰蒲沒二反廣疋愂亂也亦逆也惛也)。

瞤動(古文旬同而倫反說文目搖動也今謂眼瞼掣動為瞤動也)。

親昵(又作暱同女栗反爾疋昵近也郭璞曰相近也亦親也私昵也亟親昵亦數也亟音袪記反)。

若詶(蒼頡解詁云詶亦酬字詶報也扣劒叩也)。

** 下卷

鉤挂(古賣反廣雅挂懸也)。

曼王(莫盤反今高昌人謂聞為曼說文聞知聲也)。

􃫝之(達胡反圖義也亦計爾疋圖謀也謂謀謨也廣雅圖度也)。

危惙(知劣反聲類掇短氣皃也惙惙亦憂皃也)。

援助(禹眷反謂依據護助之言也籬援取其義矣)。

財賄(古文𧶅同呼罪反通俗文財微眠賄周禮通貨賄鄭玄云玉曰貨布帛曰賄也)。

矗直(初六反謂端直)。

律車(或作離車子或作栗唱或作離昌皆梵言訛也正言栗咕婆此云仙族王種呫音昌葉反)。

* 十八部論　惠琳撰

只底舸(古我反此梵語西國山名也律主所居之處也)。

芿山(而證而蒸二反通俗文西國山名亦律部主所居處)。

他鞞羅(陛迷反梵語唐云土部或云尊宿也)。

偷婆(或云蘇偷婆梵語訛也正梵音窣覩波此云方墳或云墳塔即如來遺身舍利塼塔也古曰浮圖是也)。

* 部異執論惠琳撰

阿輸柯(下音哥梵語不切聲轉輕重耳與迦字同薑佉反亦曰阿迦王古云阿育即無憂王之梵名)。

頞悉多(上安割反梵語西國山名也在海之外曰所入處山)。

夫嵐摩(中音藍梵語諸天定之異名也)。

鬱多羅鳩婁(梵語北州名也古云鬱單越聲轉訛也此譯為高勝也)。

* 異部宗輪論惠琳撰

羯剌藍(剌音郎割反梵語胎藏之初名也精如薄酪也)。

鍵南(乾彥反亦梵語胎藏中之次第名也)。

不齅(休救反說文云以鼻就臭曰齅從鼻從臭臭亦聲也臭音昌呪反經文從口作嗅俗字非正也)。

文愜(謙葉反廣雅可意也考聲當也說文快也正作匧從心匧聲匧音同上今相傳作愜亦無失其義一也)。
一切經音義卷第七十三



一切經音義卷第七十四


  
  * 
音佛所行讚經傳五卷　玄
佛本行讚傳經七卷　玄先音琳重音
撰集百緣經十卷　玄
出曜經二十五卷　玄
賢愚經十五卷　玄
僧伽羅剎集三卷　琳
右六集傳共六十五卷同此卷音。

** 佛所行讚經傳第一卷玄應撰

眙屬(治𡟒反通俗文直視曰眙經文作瞪直耕反二形通用𡟒音以證反)。

網縵(字體作鞔莫盤反鞔覆也經文作𥊑僈二形並非也)。

迢遰(徒彫反下徒帝反左思吳都賦云曠瞻迢遰劉逵曰迢遰遠望懸絕也)。

扈從(胡古反扈廣大也亦使養馬也)。

顉頭(吾感反廣疋搖頭也說文低頭也經文作頷非也)。

脚聯(今作連同力然反相聯續也聲類聯綿不絕也說文聯即連也連及也)。

􃝲直(他頂反􃝲直說文長皃也􃝲􃝲正直也)。

車軾(書翼反軾高三尺三寸說文軾車􃮓也儀禮君軾之鄭玄曰古者亦乘軾謂小俛以禮主人也)。

形􂏾(思列反鄙陋也𢌀黷私居非公會之服亦曰褻)。

勗勵(虛玉反勗謂勉勵也方言齊魯謂勉為勗滋勵相勸勵也)。

** 第二卷

睒睗(式􃪙反下式亦反睒睗暫窺視不定也經文作郝非也)。

襤褸(古文懢又作𧟋同力甘反謂衣敗也凡人衣破醜敝皆謂之襤褸也)。

不躅(又作䠱同馳錄反漢書音義曰軌躅迹也三輔謂牛蹄處為躅也)。

綢繆(直流反詩云綢繆束薪傳曰綢繆猶纏綿也廣雅綢韜也纏也韜音土勞反)。

** 第三卷

樊籠(扶袁反案樊即籠也莊子澤雉不祈畜於樊中是也樊藩也)。

轟轟(呼萌反說文群車聲也)。

呼呷(呼甲反說文呷吸子虛賦云呷吸翠粲音義曰衣起張也經文或作虓呷虓音呼交反)。

裂眥(在計反說文目崖也史記作睚眦五賣反材賣反瞋目皃也漢書作厓眥並此義也淮南子云瞋目裂眥是)。

潠毒(蘇悶反通俗文水湓曰潠埤蒼潠歕也經文作𠹀非也歕音普悶反)。

為軔(又作杒同如振反說文礙車也楚辭朝朝發軔王逸曰軔支輪木也)。

風霽(子詣反說文雨止也爾雅注云南陽人呼雨止為霽)。

** 第四卷

羽葆(或作􄇶同補道反謂合聚五色羽為葆也漢書羽葆是也)。

火鎔(俞鍾反說文冶器法也漢書猶金在鎔應曰鐵形也)。

** 第五卷

冠衮(姑本反爾疋袞黻也郭璞曰袞衣有黻文也玄衣而書以龍者也經文作􄇷非也黻音甫勿反)。

崦嵫(又作𡹮同猗廉反下子辭反山海經云鳥鼠同穴山西三百六十里有山名崦嵫曰所入也楚辭望崦嵫而勿
迨王逸曰山名下有豪水中虞淵曰所入也)。

迄于(虛乞反爾疋迄至也)。

* 佛本行讚傳一部七卷慧琳音

仙聖(上相然反傳作仙誤也)。

澣濯(上胡管反毛詩傳云澣亦濯也劉兆注公羊傳去垢曰澣經文作淣俗字也或誤作浣非也下直角反廣雅洗
也毛詩傳滌也說文從水從翟翟音直格反)。

饕飻(上討刀反杜注左傳貪財為饕說文從食從號或作饕今俗作叨下他結反杜注左傳貪食為飻說文從食從
㐱經文作餮俗字亦通㐱音真忍反)。

拍匊(上普伯反說文拍拊也從手從白下弓六反說文匊曲指捧物也或作掬古文作臼傳文作毱俗字也)。

狐麑(上音胡下五奚反鄭注禮記麑鹿子也)。

躁擾(上子到反鄭注論語躁不安靜也謚法曰好變動民曰躁說文從足從喿喿音蘇到反下而沼反孔注尚書
擾亂也說文煩也從手從夒夒音奴刀反傳文從手從憂者非也)。

法渟(下狄丁反埤蒼渟渟水止清也)。

隗磊(上五磊反下雷餧反說文隗磊高皃傳文作􂎉𠐞非也)。

牢鎧(上落刀反顧野王云牢固也廣雅堅也說文從牛舟舟取四面匝也下開改反說文鐙甲也)。

利鏃(宗木反爾雅鏃鏑也說文剌也剌音七四反)。

為竿(下葛罕反或作笴傳文作𠏉非也)。

金剛㭰(下即髓反傳文作􂌯俗字)。

言錍(必移反說文錍鈭斧名也鈭音子斯反)。

黼黻(上方武反爾雅黼繡也考工記云繢書之事白與黑謂之黼鄭注禮記以羔與狐白雜為黻文也郭注爾雅黼
文畫為斧形也說文從黹從甫傳文作黼非也黹音知雉反下芳勿反考工記曰繢畫之事黑與青謂之黻爾雅黻章也
尚書黼黻絺繡是也說文從黹從犮傳文作􄇸非也犮音盤鉢反)。

歭立(持里反說文峙行步不前也從止從寺或作跱傳文從立作𥩳非也)。

兜術宮(上㪷侯反傳文作兜誤也)。

踰於(上庾珠反孔注尚書踰越也博雅遠也或作逾)。

鐵鍼(上天結反說文從金從𢧜𢧜音田結反傳文作鐵俗字也下汁林反或作針正作箴)。

敷鮮(上撫無反孔注尚書敷布也又舒也說文從攴從專攴音普木反尃音撫無反下相然反博雅鮮好也字書云
淨也)。

悸愁(上葵季反廣雅悸怒也說文心動也)。

𥬙光(上渠舉反說文𥬙𥬙束草𤑔火以照之也傳文作炬亦同下廣黃反說文光明也從火在人上光明也傳文作
光俗字也)。

為髖(下闊官反埤蒼髖􄇹䯊也廣雅臋也埤蒼亦尻也說文髀也傳文作臗俗亦通􄇹音五丸反䯊音可歌反臋音
徒門反尻音考高反也)。

駊騀(上博我反下五可反說文駊騀搖頭皃也傳作𩢘也)。

晃煜(上黃廣反廣雅晃暉也博雅光也說文明也下融祝反廣雅煜熾也說文燿也從火昱傳文作􄇺非也昱音以
祝反)。

綩綖(上於遠反毛詩綩衣繡衣注云綩衣緟衣也蒼頡篇紘也下演錢反杜注左傳綖冠上覆也鄭注禮記冤上覆
也說文從糸從延緟直龍反紘音戶萌反糸音覓壁反)。

苗裔(以制反孔注尚書裔來也說文從衣從冏)。

曩久(諾朗反賈注國語曩曏也爾雅說文訓同曏音許亮反)。

年耆(渠夷反禮記六十曰耆指使傳說文作耆非也)。

眼䀹(下紫葉反莊子曰脥目旁毛也傳文作睫俗字亦通)。

定鍸(尸吳反亦與瑚同也)。

** 傳第二

啁調(上陟交反蒼頡篇啁亦調也說文嘐也傳文作嘲俗字也下條弔反毛詩傳曰調以言相戲也廣雅相欺誑也)。

跳跟(上狄寮反蒼頡篇跳踊也鄭注尚書大傳謂步足不能相過也說文躍也下古恩反釋名足後曰跟說文從足
從艮或作𣥦)。

闌楯(上落寒反蒼頡篇闌遮也廣雅牢也說文以木遮止人妄行也從門從柬傳文從木作欄非也下食尹反漢書
音義曰殿上闌檻謂之楯上林賦亦闌也說文從木從盾柬音練盾音楯也)。

體皺(下側瘦反韻略皺皮聚也傳文作皱俗字亦通也)。

上錠(丁定反)。

蝡動(上閏準反說文蝡蟲豸動皃從虫從耎傳文作􄇻非也耎音而兖反豸音池爾反)。

光腨(上廣黃反下遄耎反說文腨腓腸也從肉從耑傳作􂌦俗亦通腓音肥腸音丈良反耑音短鸞反)。

髀上(上蒲米反說文髀股外也傳文多作䏶者非也)。

僥天(上五寮反)。

駛流(上師事反蒼頡篇駛疾也)。

臂傭(上卑義反說文手上曰臂從肉從辟下勅龍反爾雅傭上下均也傳文作𦟛誤也)。

螺縮(上落和反說文螺蝸牛也或作羸傳文作綶誤下所六反)。

強梁(下力張反傳作諄非也)。

㳄洟(上羨延反說文㳄口液也從水從欠傳文作涎俗字也或作𣵿古文作􃰂下以脂反毛詩傳目液曰涕鼻液曰
洟說文從水從夷今經文多作涕訓目液也非鼻液也)。

胭匃(鷰賢反廣雅胭喉也或作臙古文作􂍾說文從肉從因下勗恭反博雅匈臆也說文膺也從勹從凶傳文從匈
從肉作胸俗字通勹音包)。

羈勒(寄冝反王逸注楚辭云以華絡馬頭曰羈博雅亦馬勒也說文從冈從䩻古文作馽下力得反鄭注周禮以白
黑飾韋雜色為勒也說文馬鑣銜也鑣音表苗反)。

金鞘(霄要反方言也鞘刀劒之室也或作鞘古文多作削也)。

珠弝(伯駕反)。

炕燋(上康浪反說文炕乾也傳作亢非也下子遙反廣雅燋傷火也韻略乾也說文作焦古文作𤓬也)。

涕泣(上他禮反毛詩涕泗滂池注曰目出淚也說文目液下欽立反說文眼出淚之也)。

目眩(玄麫反蒼頡篇眩視不明也博雅目惑也說文目無常主)。

㸌然(上荒郭反)。

𤻘疹(上殷謹反下真忍反考聲曰𤻘疹皮上風起也說文從疒從㐱傳文從肉作􄇼䏖非也疒音女戹反全音真忍
反)。

** 第三卷

擔輦(上耽濫反字書擔負物也說文從手從詹從木者非也下連展反杜注左傳薦人曰輦說文挽車也從㚘從車
車前引也㚘音伴也)。

虺蛻(上暉鬼反郭注爾雅虺身廣三寸頭大如人擘指今又呼腹虺是也說文從虫從兀下吐外反字林蟬虵解皮
曰蛻也虫音許鬼反)。

勦疾(助㕛反毛詩注曰勦輕疾也愽雅曰健也)。

雜粈(下女救反鄭注儀禮粈亦雜也爾雅說文訓同傳文作糅義亦同耳)。

馬鬬(都候反蒼頡篇𩰚爭也說文遇也兩相遇即𩰚從鬥從斲鬥亦音當候反斲音丁角反傳文從門作𨶜者誤鬥
字從兩丮丮音居逆反)。

虎狼(上呼古反顧野王曰虎齧人獸也爾雅漢宜帝時南郡獲得白虎獻其皮骨牙爪是也下朗堂反說文狼似犬
銳頭白頰高前廣後從犬從良)。

脂肪(上旨夷反鄭注禮記脂肥凝也下倣房反說文肪肥膏也從肉從方)。

躇足(上直猪反韓詩躊躇猶躑躅也躊音直留反躑音呈石反躅音重錄)。

金筩(下動東反)。

棱杵(上勒登反)。

蹂踐(上耳由反蒼頡篇蹂亦踐也禮記尚書訓同下錢剪反鄭注禮記踐履也言履而行之說文云從足從戔戔音
在寒反)。

庭燎(上定丁反說文從广從廷傳文從火作􄇽非也广音魚撿反廷音庭下力召反鄭注禮記以麻為燭樹於門外
曰大燭於門內曰庭燎所以照眾為明也說文作尞也)。

孤幹(上古胡反傳文作觚非也下葛罕正作𣔼亦作竿或作笴傳文作幹借音字也)。

** 第四卷

被㲲(下簞協反)。

撓攪(上呼高反廣雅撓亂也說文亦攪也傳文作秏非也下交巧反毛詩注云攪亂也博雅動也說文從手從覺聲
也)。

歎吒(下陟稼反考聲曰吒彈舌作聲也漢書叱也字書恨怒也說文噴也從口從乇陟革反傳文從宅作咤非之也)。

檄壓(上刑擊反下烏甲反)。

䍑緻(上呼旱反孔注論語罕希也說文從冈從干傳文作罕非也下直利反鄭注禮記緻密也說文從系)。

羅閱祇城(緣雪反下巨移)。

攦黑(理移反)。

撩擿(上力彫反博雅撩取也說文理也下呈石反說文擿投也傳文作擲俗亦通用)。

阿臘(藍荅反)。

霹靂(上普覓反下呂的反爾雅霹靂雷震動聲傳文作礔礰非也)。

拘睒(上矩愚反下失􃪙反梵語)。

賓㝹(奴侯反)。

鸚鵡(上戹耕反下無撫反禮記鸚鵡能言不離飛鳥是也前大般若經已具釋說文作鶻)。

豺豹(上鋤崖反下包皃反傳文作𤝔𤝧非也)。

龜鼈(上鬼追反白虎通曰龜介蟲之長也孔注尚書尺二寸曰大龜出九江水中郭注爾雅吳興郡楊羨縣有池池
中出三脚龜亦有六眼龜出地理志說文像形字也下鞭滅反山海經曰從山多三足鼈傳文作鱉俗字也說文從黽從
敝黽音猛敝音毗袂反)。

鴝鵒(上具愚反下音欲顧野王曰鴝鵒似百舌鳥頭兩毛角考工記曰鴝鵒不踰濟傳文作􃀴俗亦通用也)。

劈裂(上普覓反埤蒼劈割也說文破也從刀從辟傳文作礔非也下音列)。

** 第五卷

深邃(下雖遂反說文𨗉深遠也從穴從遂穴音胡決反)。

創被(上楚霜反借音字也或作瘡古文作刃也)。

鐵著(上天結反說文從金從𢧜田結反下直略反傳文從手作𣛰非也)。

遊獵(下廉輙反賈注國語獵取也說文逐禽獸也從犬從鼠傳文作獦俗字也巤亦音獵也)。

谷廄(下久宥反鄭注周禮廐馬舍也傳文作廐俗亦通也)。

惠砅(上𢹂桂反說文從叀從心下呂制反山海經云砅磨石也說文從石傳文作礪俗字亦通𨊢音遄眷反)。

中眵(下侈支反韻英云眵目汁凝結也說文目傷也)。

挼手(乃和反說文挼􃣖手相摩也從手從妥􃣖音蘇和反妥音他果反)。

撼頭(上含感反廣雅撼動也說文搖也從手從感也)。

羈絆(上寄冝反傳文作羇非也前第二卷已釋下鉢判反考聲曰絆繫兩足也說文馬馽也案馽者亦馬絆也傳文
從革作靽非也馽音知立)。

劒戟(下京逆反聲類戟兵器也鄭注禮記今之三鐮戟也周禮戟長文六郭注方言曰今戟中有小刺者名為雄戟
說文從戈倝也傳文省作戟俗字也倝音古旦反)。

如撲(普卜反廣雅撲擊也顧野王曰撲猶打捶也說文從手從菐菐音補木反)。

** 第六卷

捩撮(上燐結反廣雅捩絞也埤蒼紉也正作􃸰下臧括反說文撮手牽持也)。

髣髴(上芳冈反下霏不反聲類髣髴見不審皃也說文從髟髟音表苗反)。

** 第七卷

黭黮(上鴨檻反下直感反聲類黭黮深黑也顧野王曰不明淨也說文從黑從弇傳文從黑作黤黮俗字也弇音淹
撿反)。

澹潤(上談濫反廣雅澹飾也說文水搖動也從水從詹詹音軄廉反)。

把𤔩(上白麻反下居碧反又誑縛反蒼頡篇爴搏也說文爪持也或作攫同)。

號歎(上胡高反博雅號大聲囂諠也杜注左傳哭也說文痛聲也從号從虎傳文作嘷虎嘷聲字非此義也囂音許
驕反)。

寱語(上倪計反聲類寱眠不覺妄言也傳文從言作讛非也)。

盡聲(上津引反)。

樓櫓(上魯侯反爾雅四方高曰臺陿而脩曲曰樓說文屋也下盧古反文字集略云櫓大楯也博雅亦城上樓也)。

危脆(上魏為反下七歲反廣雅脆弱也說文從肉從危省)。

捔力(上江岳反廣雅捔挍也)。

* 撰集百緣經第一卷(玄應音)

􄇾惰(臾乳反嬾惰之謂也爾雅窳勞也郭璞曰勞苦也多惰窳也)。

** 第四卷

鹿麛(又作麑同莫奚反爾雅鹿牡麚牝麀其子麛麚音加麀音於牛反)。

** 第七卷

塔棖(宅庚反案棖猶柱也浮􂞺棖皆是也說文棖材也)。

** 出曜經第一卷

羽寶(宜作葆又作䎂同補道反謂合聚五色羽名為葆也)。

𠯗嗽(古文㗱又作唼同子盍反通俗文入口曰𠯗下又作􂏍同所角反三蒼嗽吮也通俗文合吸曰欶也)。

鴟鵂(尺脂反下許牛反爾疋怪鴟舍人曰一名怪鳥一名鵂鶹南陽名鉤鵅也)。

閃見(字書或作䀡同式􃪙反說文閃窺頭皃也)。

梟其首(占堯反說文倒首也謂斷首倒懸竿頭肆其辜也字或作梟說文不孝鳥也冬至曰捕梟磔之從鳥
頭在木上二形通用也)。

挻埴(式延反下時力反字林挻柔也今言柔埏也亦擊也和也埴土也黏土曰埴釋名云土黃而細密曰埴膩也
如脂之膩也)。

以杼(又作䇡同除呂反說文機緯者即今筬也)。

毘婆尸(此譯云種種見也)。

操杖(麤勞反說文操把持也操執也)。

戢在(側立反戢斂也聚也說文戢藏兵器也)。

** 第二卷

蠅噆(子臘反說文噆銜也齧也莊子故蚊䗈噆膚是也)。

叩地(苦後反叩擊也)。

睨翳(還棧反目內白翳病也論文作完湮二形非也)。

烏鱡(於胡反下又作鰂鯽二形同才勒反埤蒼鷠鰂魚腹中有骨出南海郡背有一骨闊二寸有鬐甚長口中有墨
瞋即潠人臨海記云以其懷板含墨故号小史魚也)。

蟲齲(又作􄇿同丘禹反說文齲齒蠧之也)。

靈柩(渠救反小爾雅云棺有屍謂之柩空棺為櫬柩之言究白虎通曰柩之言久也人不復變也)。

陶河(字冝作掏徒刀反中國言掏河江南言鵜鶘亦曰黎鶘詩草木疏云一名掏河是也鵜亦作鴺郭璞注三蒼音
黎又大奚反)。

白鷺(字書作鶣同來故反白鳥也頭翅背上皆有長翰毛也論文有作𩑔𩑔胡骨反)。

鸛雀(又作雚同古亂反水鳥也將陰兩即鳴也)。

痱癗(又作𤷂同蒲罪反下力罪反痱癗小腫也今取其義也)。

自摑(冝作攫俱縛反攫裂也持也)。

骨幹(幹同古岸反廣雅幹謂之肋謂脅骨也䯎正體)。

誇無(苦華反通俗文自矜曰誇謚法曰華而無實曰誇也)。

瘡痍(古文戧刃二形今作創同楚良反說文創傷也下羊之反通俗文體創曰痍頭創曰瘍云)。

𨷲牡(亡後反論文𢰔閞下牡也案為牡牝所以封固關令不可開也論文作母非體也)。

姧宄(古文𡧫殳二字同居美反廣疋宄盜也左傳在內曰姧在外曰宄一云亂在內曰宄國語竊寶為宄因宄之
財為姧也)。

􄅐浣(子田反下古文澣同胡滿反𣾅洒也浣濯之也)。

向法次法(或言法次法向謂無為滅諦為所向有為道諦為能向道諦次滅故名次法依道諦而行亦言
如說修行)。

􃮓庌(下五加廣雅庌舍也說文堂下同屋曰廡幽冀之人謂之庌今言廳庌是也)。

傷惋(烏喚反字略云惋歎驚異也)。

括括(又作筈同古活反通俗文箭頭曰筈釋名云括會也與弦相會也)。

憑俟(皮氷反三蒼憑依也下古文竢𥏳䇃三形同床史反尒疋俟待也)。

紖繫(又作䊶緣二形同直忍反謂牛鼻繩也廣雅紖索也)。

纓貫(於精反說文冠系曰纓下士桓反貫穿也論文作孆瑻二形非也)。

㝯客(奇驕反字林㝯寄也廣疋㝯客也論文作僑高也僑才也僑非此義也)。

** 第三卷

燔燒(又作㸋同扶袁反加火曰燔燔燒也)。

於罝(古文罝二形同子邪反爾雅兔罟謂之罟郭璞曰𦊨遮也遮取兔也)。

潺潺(仕山仕環二反字言潺湲水流皃也)。

蟄蟲(遲立反說文蟄藏也獸之淺毛若熊羆之屬亦皆蟄也)。

** 第四卷

親款(已作款同口緩反廣疋款愛也蒼頡篇款誠重也說文款意有所欲也)。

愚惷(丁綘傷恭二反蒼頡解詁云愚無所知也亦鈍也惷愚也)。

頓躓(都困陟利反頓前覆也躓不利也躓礙也)。

如孛(又作茀同蒱對反人名也)。

** 第五卷

虎兕(又作􄈀兕二形同徐姊反山海經兕狀如牛蒼黑色尒疋兕似牛郭璞曰一角青色重千斤說文兕如野牛青
色象形也)。

跳趠(達澆反謂懸擲也下勅挍他弔二反遠也)。

詭嬈(居毀反不實也亦欺誑也字林乃了反三蒼嬈弄也謂嬈擾戲弄)。

如槩(古代反蒼頡篇槩平斗斛木也江南行此音關中工內反)。

礧石(韻集音力輩反謂以石投物也今字者城下石擊賊曰礧論文作雷假偕音也)。

剗治(又作鏟同初眼反廣疋刻削也聲類剗平也)。

䫌頭(普米反說文䫌傾也蒼頡篇不正也廣雅䫌邪也論文作俾非體也)。

** 第七卷

巡行(冝作循似均反說文循行也仚雅循自也自從也案此亦與巡字略同)。

不革(古文革􃽹諽三形同古核反革更也謂改更也說文獸去毛曰革言治去毛變更之也故字從囗囗為國邑國
三十年而法更別取別異之意也囗音韋)。

蒭槀(古文芻同測俱反下古老反小尒疋云稈謂之蒭所以飤獸曰蒭生曰生蒭謂青槀也說文刈草也蒼頡篇云
槀禾稈也論文作蒿非也)。

** 第八卷

譏蚩(居衣反廣雅譏諫也說文譏誹也下充之反廣疋蚩輕也蒼頡篇蚩相輕侮也諫音㓨)。

求賂(力故反謂以財物與人曰賂賂遺也)。

怨𧮂(側禁反廣疋譖毀也三蒼譖讒也一云傍入曰譖也)。

泄出(思列反泄溢也發也亦泄漏也)。

爨之(籀文􄈁同七翫反三蒼爨灼也字從臼持缶缶甑也同為竈口􄀤以推柴內火字意也􄀤音拱也)。

怗然(字詁今作惵同他頰反廣疋怗靜也謂安靜也亦怗服也)。

牛湩(竹用都洞二反通俗文乳汁曰湩今江南人亦呼乳為湩)。

𣪿治(又作𢾊同文諍丈莖二反謂磨𢾊也)。

八篅(示緣反江南行此音又上仙反中國行此音說文判竹圓以盛穀也論文作簞音丹笥也一曰小𥯄也簞非此
用)。

黔毘(巨炎反國名也)。

企望(古文𧿍國袪豉反通俗文舉踵曰企企亦望也字從止)。

** 第九卷

培的(蒱來反培垣也擁隄土也此應作埻的諧尹反通俗文射堋曰埻埻中曰的)。

** 第十卷

駏驉(巨虛二音似騾而小牛馬子也)。

穄粟(子裔反說文摖糜也似黍而不粘者關西謂之麋麋音亡皮反)。

䝁豆(又作蹽橯二形同勒刀反通俗文野豆謂之䝁豆也形如大豆而小色黃野生引蔓也)。

如笮(側格反案笮猶𡑅也今笮出汁也說文笮迫也)。

搋須(勅佳反又勅皆二反人名也)。

** 第十一卷

右捽(存沒反說文手持頭髮曰捽捽亦擊也)。

擬我(魚理反字書擬向也說文擬北也度也論文作俟非之也)。

六物(一僧伽梨二欝多羅僧三安多會四鉢多羅五尼師壇六針筒也)。

鼾聲(下旦反說文臥息聲也字苑呼于反江南行此音)。

􄈂蟲(字林千余反通俗文肉中蟲謂之䏣蠅乳肉中也論文作蛆子余反蝍蛆也)。

** 第十二卷

孜汲(子辭反下居及反廣疋孜汲遽也說文汲汲急行也)。

耳錘(直偽反方言錘重也)。

援盾(禹煩反下食尹反援引也攀援也盾排也)。

拼直(補耕反謂彈繩墨為拼也)。

** 第十四卷

頷車(又作𩔞同胡感反頤下也釋名頷含也口含物之車也或曰輔車其骨強所以輔持口也或曰牙車牙所載也
或言頰車亦所載頰也凡繫於車者皆取在下載上物也俗名䫦車音公盍反吳會曰頷𩑶𩑶苦姑反論文或作𩒷也)。

小凷(古文作𠙽今作塊同苦對反尒疋塊堛也土塊也結士也堛音普逼反)。

躓礙(音致通俗文事不利曰躓限至曰礙)。

** 第十五卷

左衽(而鴥反蒼頡解詁云謂裳際所及交列者也或云衣衿也一名袟音跌也)。

劒桴(扶流反十六大國名也)。

葵藿(呼郭反葵葉也隨日者也豆藿等皆是也)。

誣笑(武于反說文誣加言也亦欺也以惡取善曰誣)。

蹶躓(巨月居月二反說文僵蹶也僵臥也廣疋躓蹋也頓也)。

** 第十六卷

迦藍浮王(或作迦利王或言歌利王正言羯利王此云鬪諍王)。

杼船(時汝除呂二反廣雅杼舀泄出也舀音弋沼反𢍶舀也𢍶音九万反說文𢍶杼漏之也)。

** 第十七卷

博掩(博戲也用六箸六棊謂之六博掩圍棊也綦文云撲掩跳踐戲也俗謂之射意一曰射數又博戲掩取財物也)。

缹煮(方婦反字書少汁煑曰無火熟曰煑)。

頑魯(力古反論語參也魯孔安國曰魯鈍也論文作鹵非體也)。

** 第十八卷

黤黮(烏感反他感反蒼頡篇黮深黑不明也說文青黑)。

如圈(末晚反蒼頡篇圈檻類也說文養畜閇也閑闌也)。

澆灒(又作𠵖濺二形同子且反說文水汙灑也史記以五步之內以頸血濺大王衣作濺字)。

** 第十九卷

梁棧(三蒼作碊同仕諫反說文棧棚也通俗文板閣曰棧也)。

搦箭(又作𢾲同女卓女革二反搦捉也說文搦按也)。

泓然(一宏反都盡也說文泓下深大也今取其義也)。

謾誕(莫官反下達坦反說文謾欺也不信也誕大也不實也)。

* 賢愚經第一卷玄應撰

懇惻(古文䛰同口很反通俗文至誠曰懇懇亦堅忍也下古文𢝔同楚力反廣雅惻悲也說文惻痛也)。

剜炙(烏桓反謂以刀決肉曰剜炙灼也灼𤍽也)。

王薨(呼弘反廣雅薨凶也釋名大夫曰卒諸侯曰薨亦頓壞也白虎通曰崩薨皆周制也)。

僉然(此廉反尒雅僉咸皆也方言自關而東王國之都謂皆為僉也)。

悒悒(於急反字林悒悒不安也蒼頡篇悒悒不舒之貌也)。

口噤(古文唫同渠錦反噤閉也通俗文口不開曰噤是)。

諺言(宜箭反說文傳言也謂傳世常言也)。

昞著(古文昺苪二形今作炳同碧皿反廣雅􄈃明也)。

** 第三卷

俛仰(無辯反俛低頭也言閔默不已也)。

澡盥(古􄈄反說文澡手也凡盥洗者亦曰盥也字從臼水臨皿上也臼音居六反兩手奉物也)。

斠格(今作角同古學反角試也角力也格量度也字從木)。

釁張(義鎮反尒雅頒屬獸曰釁郭璞曰言自奮迅也謂氣體所頒)。

亘川(歌鄧反詩云亘之秬𥝣箋云亘遍也亦意之也)。

肥脆(清歲反說文少血易斷也廣疋脆弱也亦愞也經文作𦠆饌二形非體也)。

騰羨(徒登反說文騰傳也騰亦乘也廣雅騰奔也傳音知戀反謂傳處卸驛也)。

** 第四卷

眩􄈅(胡遍反莫報反國語有眩􄈅之疾賈逵曰眩􄈅顛􄈅也)。

叵我(普我反謂搖動不安也經文作距哦或作𡶅峨皆非也)。

為􄈆(呼各反說文肉羹也謂有菜曰羹無菜曰𥉑也)。

厭㤥(胡代反通俗文患愁曰㤥㤥亦苦也恨也今猶言患㤥以有所苦也)。

激切(公的反感也楚辭或清激事無所通王逸曰激感也)。

如掊(蒲交反通俗文手把曰掊字從手咅聲經文作刨近字也咅音妨走反)。

𦶇衣(而容反字林毛𦋺也纂文云𦶇以毛為飾也)。

搔蛘(桑勞反說文搔刮也搔亦抓也經文作瘙桑到反疥也下餘掌反說文搔蛘不搔是也字從虫從羊今皆作癢
經文作痒似羊反字林痒病名也痒非此義也)。

** 第五卷

癎病(核間反聲類小兒瘨也說文風病也)。

倱伅(又作混伅同胡損徒損反通俗文大而無形曰倱伅也)。

** 第七卷

妐言(七容反釋名云妐者言是已所敬見之妐妐自齊肅也)。

鎮殺(陟陣反說文鎮壓也經文作填音田填非此義也)。

忠恪(古文愙同苦各反尚書恪謹天命孔安國曰恪敬也字林恪恭也)。

銜穗(凡作𥝩同辭醉反說文禾成秀人所收者也)。

橋宕(徒浪反宕猶上也高昌人語之訛耳)。

罔然(古文网𦉪二形同無往反罔罔然無知意也亦惶遽之貌也經文從心作惘近字)。

􃠣上(古又胴𦞤二形同先進先恣二及說文頭會𡍗蓋也頟空也經文作顋未見所出)。

** 第八卷

􃫝苗(靡驕反謂未成也蒼頡篇禾之未秀者曰苗今取其義此應俗語耳宜作規摹謂未施釆者用土木等為知摹
也)。

析體(思狄反析猶分析也字從木從斤謂以斤分木為析也今俗作皆從􃶊也)。

覈身(胡革反覈礙也經文作檄口的反檄擊檄非此義也)。

** 第九卷

卓犖(力角反謂奇異也)。

騷騷(蘇勞反說文騷擾也又摩馬也亦大疾也字從馬經文從手作搔非體也)。

㱇然(所力反埤蒼恐懼也通俗文小怖曰㱇也)。

** 第十卷

勦子(仕交反便捷也謂勁速勦健也說文作􃠤廣疋􃠤捷也聲類􃠤疾也)。

挫捩(祖臥反挫折也謂折其鋒也說文挫摧也捩音力結反也)。

麼小(莫可反細小曰麼經文作尛近字也)。

釵股(楚隹公戶反脛本曰股取其義也)。

繼邁(古帝莫敗反繼續也邁往也謂相續而往也)。

咆哮(蒲交呼交反說文咆噑也哮驚也亦大怒也)。

** 第十一卷

㣿惕(之若恥擊反㣿憂懼也亦痛也惕愁也亦憂也)。

** 第十二卷

孤焭(古文惸榮二形同巨營反榮單也無兄弟曰榮也謂焭焭然也)。

施罟(孤戶反易云結繩為罟以畋以漁罟䋄也經文或作𦊨子邪反𦊨亦䋄也二形隨作也)。

𤳖比(補丹反字林𤳖部也亦𤳖類也經文作般假借非體也)。

渰水(乙釤反謂搵人水中也渰沒也)。

** 第十三卷

斒斕(又作斑玢二形同補間反下又作斕同力寒盧間二反埤蒼文貌也文章成謂之斒斕經文作斑蘭非體也)。

健辟(脾伇反謂便辟揵勇也)。

** 第十四卷

廁圂(胡困反釋名云廁言人雜廁在上也或曰圂言溷濁也或曰清言至穢處宜當修治潔清也)。

摒譡(卑政都浪又謂掃除也廣雅摒除也)。

𩇕然(又作靖竫姘靜四形同自井反謂安定也息也亦無聲曰靜說文𩇕清飾也𩇕潔之也)。

腹潰(古文殨同胡對反說文潰漏也亦旁決曰潰也)。

趒牆(他弔反跳躑也韻集趒越也經作超非體也)。

蜂虫(又作螽同疋凶反或作香虫說文螫人者經文作乘此應誤也應作香經中有作香虫螫音釋)。

弈奕(余石反弈弈光明之德也廣雅奕盛也字體從大經文從廾作弈愽奕也亦非字體廾音巨凶反)。

** 第十五卷

種􄈇(一本作稷)。

利躓(古文䠟躓二形今作疐同陟利反通俗文不利曰躓限至曰礙也)。

** 第十六卷

財賄(古文𧶅同呼罪反財貨曰賄賄亦財也通俗文財帛曰賄周禮通貨賄鄭玄曰金玉曰貨布帛曰賄)。

蠱道(公戶反聲類弋者反謂行虫毒也)。

􂔞貰(始遮反下時夜反說文貰買也貰貸也廣疋貰賖也)。

陶演(徒刀反詩云憂心且陶陶暢也暢達也)。

荼迦(直加反經文從足作𨃓非也)。

* 僧伽羅剎集三卷(序)慧琳撰

巨縆(下亘恒反楚辭縆急張弦也說文糸也從糸恒聲也)。

僧伽跋撜(盤鉢反下音澄楚語西國僧名也)。

** 上卷

㧾猥(上宗董反考聲㧾都也攝也廣雅㝡皆也結也說文聚束也從手忽聲下煨賄反)。

躇步(上佇猪反博雅云躊躇猶豫也考聲云不即行也古今正字從足著聲)。

麁獷(下古猛反集訓云獷犬惡不可附近也說文從犬廣聲)。

麋鹿(下靡碑反說文麋鹿屬也冬至曰解角從鹿米聲也)。

這入(上言件反字書云這迎也文字典說從辵言聲也)。

僂曲(冘良主反杜注左傳傴僂身曲也說文㒬也從人寠省聲經從疒作瘻非也)。

顰蹙(下酒育反左傳云蹙促也廣雅云急也迫也考聲聚也文字典說從足戚聲經從頁作􄈈非也)。

為枕(下針荏反說文枕臥時頭廌也從木冘聲也)。

** 中卷

木柵(下初革反說文柵編竪木也從木冊聲冊字象形經作柵俗字也)。

彼塹(下妾艷反考聲云長坑也)。

為鎧(下開愛反說文鎧甲也從金豈聲)。

跱立(上持里反說文跱行步不前也尒雅室中行也或作峙從足寺聲也)。

頸短(下端管反說文不長也蒼頡篇促也從矢從豆經從手作𢭃非也)。

憺怕(上談濫反顧野王云憺恬靜也王逸注楚辭云憺安也文字典說從心詹聲下普白反廣雅云怕靜也說文怕
無為也從心白聲經從水作淡泊非也)。

蔭葢(上邑禁反國語云木有枝葉猶庇蔭人也說文草陰地也從艸陰聲也下葛𦫿反尚書云葢掩也考聲覆也苫
也從艸盇聲也)。

雲曀(下伊計反爾疋云陰而風為曀也文字典說從日壹聲也)。

煒煒(為委反說文煒盛明也從火韋聲經文作韑非也)。

有皺(下側救反文字典說皺皮寬也聚也從芻皮聲經作皺俗字也)。

眼䀹(下子葉反說文䀹目傍毛也蒼頡篇眥毛也從目夾聲經作􄈉俗字也)。

瘡痍(下以脂反周易云痍傷也說文從疒夷聲也)。

鶡鵯(上寒葛反郭注山海經云鶡似雉而大青色有毛角鬪一死乃止漢書音義鶡一名蘇以其尾為武士帽也古
今正字云鶡鷄出上黨從鳥曷聲下俾彌反郭注爾雅云鴉烏也小而多腹下白者江東呼為鵯烏也形聲字也)。

羯鞞(上居謁反梵語也經作羯非之也)。

垂埵(下都果反考聲埵高也其形高故以為名也說文從去垂聲經從王作瑤音姚非)。

傭䯗(上寵龍反郭注爾雅傭齊等也說文均直也從人庸聲下鼙米反文字典說云䏶股外也從骨坒聲或作髀經
從肉作𦟛髀並俗字也)。

􂌦腸(上遄兖反字書云􂌦謂腓膓也古今正字從足耑聲或作腨字腓音扶非反)。

蝡動(上閏準反考聲云無足曰蝡有足曰蟲也說文從虫耎聲也)。

** 下卷

眾刺(下此漬反方言凡草木剌人謂之剌也說文云剌直傷也從刀朿聲也)。

鴦崛􂛡(上鞅鄉反下慢斑反梵語經作𩬞非也)。

傾俹(下鵶駕反字書云俹倚也文字典說從人亞聲)。

脚躡(下黏輒反廣雅云履躡也謂機下足所履之躡也蒼頡篇躡蹀也說文躡蹈也從足聶聲也)。

齧脣(上研結反禮記云無齧骨說文齧噬也從齒㓞聲㓞音苦八反)。

霹靂(上匹覓反下靈的反文字典說云霹靂大雷擊物也從雨辟歷皆聲也經從石作礔礰俗字也)。

㱃此味(上邑錦反說文㱃㱃也從次酓聲歠音川悅反經從肉作肷非也古文奇作𣲎也)。

三厜(醉唯反爾雅音才規反郭注云山峯頭巉嵒也韻詮云厜者山巔之狀也從厂厂音漢經從𤕫非)。

睥睨(上普計反倪計反禮記脾睨視之猶以為遠也說文邪視也從目卑兒皆聲也經從人作俾倪非之也)。

鐙明(上得滕反漢書云夜棖燈燭蘭􃻦所燃火也通用從火作燈文字典說從金登聲也)。

摩鍮羅(鍮音他婁反梵語也)。

菀莚(上於遠反下以旃反假借字也若取字義即乖經意案菀莚地褥也即儛莚也俗呼為地衣毛錦是也經作綩
蠕字體文義俱乖今不從後傳寫者冝從草之也)。

韁絆(上居良反集訓云韁馬緤繫馬繩也說文作繮形聲字也從革畺聲下般漫反說文絆馽也馽音知立反從系
半聲經從革作靽非也)。

懊惱(上隩浩反下猱老反考聲云懊惱痛恨也集訓云心內結怨也經作憹俗用非也)。

阿儵(啇陸反梵語不切也正梵音輸迦居云無憂王古譯名阿育王)。
一切經音義卷第七十四



一切經音義卷第七十五

翻經沙門惠琳撰

  
  * 
音道地經一卷　琳
修行道地經六卷　琳
百喻經四卷　玄
菩薩本緣經三卷　玄
大乘修行諸要集三卷　未
付法藏傳六卷　玄
坐禪三昧經三卷　琳
佛醫經一卷　玄
惟曰雜難經一卷　琳
佛般泥洹摩訶迦葉赴佛經一卷　琳
菩薩呵色欲經一卷　玄
四品學法經一卷　琳
佛入涅盤金剛力士哀戀經一卷　琳
迦旃延說沒盡偈經一卷　玄
佛治身經一卷　琳
佛治意經一卷　琳
五門禪要經一卷　琳
達磨多羅禪經二卷　玄
禪法要解經二卷　玄
舊雜譬喻經二卷　玄
雜譬喻經一卷　玄
阿含口解十二因緣經一卷　琳
思惟要略經一卷　玄
內身觀章句經一卷　琳
法觀經一卷　琳
禪要呵欲經一卷　琳
十二遊經一卷　無
阿育王譬喻經一卷　琳
雜寶藏經八卷　玄
那先比丘經三卷　玄
譬喻經十卷　未音
雜譬喻經二卷　琳
雜譬喻經一卷
右三十三經七十四卷同此卷音。

* 道地經一卷沙門惠琳撰

笮甘露(上笮字經文錯書疑是古文天字請諸智審思之笮無義也)。

僄樂(上匹妙反方言云僄輕也荊楚之間謂輕為僄經文錯書􂝯字從人從樂古文僄字從人從囟從火作𠑎書寫
不識便書從票錯之甚矣說文僄輕也從人票聲今俗變火為小也)。

不可擭(烏虢反考聲云以手擭取也從手蒦聲經文單作蒦亦通從雈音完從又古文手字)。

啄木(上音卓說文鳥食也從口豕聲豕音丑錄反)。

枚䭷(上每杯反杜注左傳云枚馬撾也下音毛考聲云䭷馬駿長也說文形聲字也駿音􃴖東反)。

持籌(長流反說文籌算也從竹壽聲經文從奇作𥯽錯書也)。

作枕(之荏反說文臥頭𥴱也從木冘聲冘音淫從冂從人也)。

擔𣦸人(多甘反考聲擔負也從手詹聲)。

除圂(魂困反說文廁也從囗囗音韋豕在中也)。

蟇子(馬巴反蝦蟇水蟲名也說文從虫莫聲或作蟆)。

袒裸(上堂嬾反考聲云肩上衣也左傳肉袒也禮記勞無袒鄭玄曰左免衣也說文從亶從肉作膻訓亦袒露也今
且依通俗文從衣下郎果反文字典說從人作倮脫衣露體也俗音華瓦反或從身作躶音並同形聲字也經中二字並
從月從旦作胆腂不成字寫藏經冝改從正如前所說也)。

長抓(莊狡反亦作爪象形經文從手作扴非也扴音戞非經義也)。

狧鬢髮(狧音食尒反古文舐字也次鬢字必丑反說文頰耳間髮也從髟賓聲經從頁作䰅誤也下蕃韈反
文字集略云頭毛也文字典說云首上毛也從髟犮聲也犮音盤末反)。

菅葉(上音姦考聲云菅草茅類也其葉如刃從草官聲也)。

無有蓏(郎果反字書云草果也說文云在木曰果在地曰蓏從草並二瓜作㼌音庾也)。

芬菼(他敢反毛詩傳曰菼􄈊也又曰毳衣如菼從草從炎亦形聲字也爾雅菼草青白色也)。

嶄巖(上巢咸反毛詩嶃嶃山石高峻皃也或作巉𥕌磛三體並俗字亦通用下雅銜反毛詩傳曰巖巖積石皃也杜
注左傳巖險也說文巖岸也從山嚴聲或從石作礹俗字也古文從品作嵒通用)。

鳥𢬁(團活反義與奪字同考聲從支作敓敓猶強取也從手兊聲正字辯或云𢬁解也免也下經文鳥蹹挩准此音
蹹音談合反)。

入檻(咸黯反考聲云大匱也牢也從木監聲)。

四激(音叫字書水急流也)。

反支(此二句及後經文有血忌漏剌等語並是陰陽數法中惡日名曰譯經者引說為喻顯經深意)。

刮刷(上關佸反通俗文橫刃曰刮下栓刮反字書云刷亦刮也從刀從㕞省聲佸音頑滑反栓音踈𤼙反從木全也)。

見甌(阿侯反方言云盆之小者謂之甌形聲字今經文相傳從國作爴必是書寫人錯誤久矣甚無義宜從甌也)。

䟊驚(上音渠御反考聲云有所持而走曰䟊韻詮云忽也字書云畏懼也驛馬車也)。

䵴䵟(上層亘反下于嬾反或云䵟䵴或從皮作皯或從曾作􄈋文字集略云面上黑斑點病也古譯經文作咤幹甚
無義理或是書經人錯誤也或是譯者用字乖僻今且改為䵟䵴智者再詳也)。

嚾舌(兄圓反亦疑此字非也況於文不順也)。

偕臥(裴妹反考聲迥面向外也或作背同也)。

膿血(奴冬反聲類云癰疽潰血也說文腫血也從血從䢉省聲也經文作盥古字也)。

𣝆藻(上我蓋反文字典說擬止也從木疑聲今俗用從石作礙或從心作𢣕亦通下遭老反毛詩傳曰水中蔓生草
也孔注尚書云水草之有文者也韓詩云浮者曰藻沈者曰蘋皆水中有文草也魚鼈之所藏說文闕不說也)。

忼愾(上康朗反下康蓋反集訓云忼愾者壯士不得志也鄭箋毛詩云太息也廣雅懣也或作慷慨字也說文從心
並形聲字也)。

㳄洟(上祥延反集訓云口液也從水從欠經中從羊作羡非也下音夷說文天計反考聲疑恐非也)。

䟊風(渠御反前已釋賈注國語云速疾也說文從走豦聲也經從草非也)。

鍼風(上章任反俗用從十作針或從竹作箴說文綴衣之具也三體並形聲字也聲類針剌也經云針風者人欲𣦸
時變生一風行於體中如針剌身受諸痛苦也)。

髓䯜(上雖柴反說文云骨中脂也從骨從隨省聲也下天亦反韻詮云䯜者骨間黃汁也言人臨𣦸之時髓變為
䯜黃汁流出亦形聲字也)。

膝脇(上辛七反下香業反前音義中數度訓釋並形聲字也)。

塞澀(參戢反說文不滑也從水從四止上二止倒書下二止正書是澀字之意也會意字經文從人三止非也不成
字書人之誤也)。

骨骼(耕額反考聲云㱛骨也㱛音林九反)。

掣振(嗔熱反)。

如燈滅(上音登或從火作燈俗文傳通用說文錠也錠即燈也無足曰鐙有足曰錠或從拱作􄈌或從瓦作
㽅皆古字)。

生腫(鍾勇反經文從骨作􄈍非也經意不成字義合是腫字疑書錯誤也)。

如熟烏麮(丘舉反蒼頡篇云煮麥粥曰麮從麥去聲也麥字從來下從夂夂音雖)。

五埵(當果反其胎中精自分聚五處名之為埵或名五疱經文從肉作腄非也也正從土垂聲或作朵垛並古文
皆正體字也時不多用也)。

兩臏(頻泯反考聲云膝骨也從肉賓聲或從骨作𩪯亦通)。

著喉(上音長略反說文從草從者經文從兩點下作著是草書俗字也下文準此知喉音猴咽喉也)。

著脛(形定反說文胻也脚胻骨也從肉巠聲)。

碨𥗬(上烏賄反上聲呼下雷猥反考聲云􄈎𥗬者眾骨聚皃經文􄈎字從鬼作磈𥗬誤也或作礧或作𤳳皆古字也)。

受痱(音肥說文風病從疒疒音女戹反非聲也)。

俳掣(上敗埋反下昌熱反風病發也)。

䁾戾(上眠苾反呂氏春秋云為􃹓為盲說文目眵也形聲字下蓮結反說文從戶從犬會意字也經文從目作睙非)。

或𨉝(此字諸字書並無此字準義合是剜字烏桓反從身作者未詳)。

或魋(徒雷反譯經者錯用從鬼從隹乃是獸名殊非經義正合從頁作䫋䫋者小腹疾亦名鬻膓病下墜病也)。

尻血(可高反韻詮云尻臋內也)。

邪鬼􄈏(恥利反郭璞注山海經云神𩲓者􄈏魅也魅鬼俗呼音丑栗反聲轉訛也說文厲鬼也經文或作𩲶
􄈐並通用也)。

􂝳鬾(上音蜀下音其又音渠寄反精異記曰􂝳鬾者矬矮小鬼虐厲鬼之類也)。

鬽魖(上眉被反或從未作魅案鬼其類甚多或狐或貍或種種異類或鬼或神皆能魅人下音虛虛秏鬼也異苑曰
虛秏鬼所至之處令人損失財物庫藏空竭名為秏鬼其形不一怪物也)。

口中上腭(我各反考聲齗腭也說文闕字書或從齒作齶集訓云齗齶口中上也正從肉㖾聲㖾音同上
從叩從屰屰音逆今俗從子作咢經文作嚯嚯音呼郭反乖經意今故改之不取也)。

足腨(殊耎反說文腓膓也或從足作踹或作􂌦音並同體異者是先儒不能記憶偏傍率意作之或肉或足後人倣
習傳用故無的從今並出之也)。

舐利(食尒反誤用字也說文云以舌取物也正從易作舓或作𦧇並正體字也字書或作􄈑狧咶皆俗字或古字也)。

嗜甛(上時利反孔注尚書云甘嗜無厭足鄭注禮記嗜貪也說文慾也從口耆聲下牒兼反廣雅甛甘也說文美也
從甘從舌會意字也亦作𩚵並通用也)。

踐蹋(上錢演反鄭箋毛詩車行皃又云踐履也說文從足戔聲戔音殘下談盍反顧野王云蹋蹵也廣雅履也說文
踐也從足􂰌聲􂰌音塔經文作蹹非也)。

持鎌(下斂占反方言云自關而西謂之鎌刈物具也說文從金兼聲經作鐮俗用字也)。

髑髏(上同祿反下勒侯反埤蒼云頭骨也說文頂骨也並從骨形聲字經文從頁作䫳䫫俗用字亦通非正體也)。

惡露(上烏固反顧野王云惡猶憎也玉篇云惡露洩漏無覆蓋也形聲字經從人作僫露俗字非正體)。

依洫(上依字經文單衣非也准義合從人作依下吁域反周禮云洫所以通水於川也說文云十里為地地廣八尺
深八尺謂之洫從水血聲洫亦溝也)。

病滲(初錦反陸機漢高祖功名頌曰茫茫宇宙上墋下黷說文從士參聲經文從石亦通時用也)。

* 修行道地經第一卷(與後修行道地同一經)玄應

大較(古文搉同古學反粗略也廣雅較猶明也亦比較也)。

狀栽(子來反栽植也今時名草木植曰栽此謂木㮆可栽植者也)。

扁鵲(蒲顯反古人良醫也姓鄭案漢書韋昭曰大山小盧人也名越人魏桓侯時醫也)。

蒼頭(漢書蒼頭應邵曰秦稱民曰黔𩠐黔黑也𩠐頭也奴曰蒼頭非純黑以別於民也)。

鬱皃(於勿反爾雅鬱氣也亦哀思也下古文皃貌二形今作貌同莫効反容皃也亦見也又作賵謂眩賵也音莫報
反經文作冒覆之􂏖假借也)。

諸藏(才浪反積蓄也如庫藏也人有五藏謂肝肺脾心腎也經文作藏非體也)。

𧮂人(側禁反廣雅𧮂毀也亦讒也一曰旁入曰𧮂也)。

𧌲蛛(古作鼅鼄二形同音知株謂有草𧌲蛛有土𧌲蛛也經文作𧑱非也)。

嗽喉(又作欶同所皺反謂嗽吮也經文作數俗字也)。

湩現(竹用都洞二反通俗文乳汁曰湩今江南人亦呼乳為湩經文作𡣢奴罪反非也)。

銀柴(經文從口作銀喍二形誤也)。

** 第二卷

奔走(古文𩦥今作奔同補門反爾雅奔走也亦疾也)。

蟠結(薄寒反廣雅蟠曲也亦委也)。

噤齘(渠錦反下胡戒反說文齘齒相切也方言齘怒也郭璞曰言噤齘也)。

雚葦(胡官反葦也毛詩草木疏云葭菼名薍至秋成則謂之雚夏小雅曰葦未秀然後為雚薍音五患反)。

飛鳥(甫韋反言鳥飛揚也經文從犬作􄈒誤也)。

** 第三卷

綜解(子送反綜習也理也說文綜機縷也謂機縷持緯交者也)。

黿鼉(魚袁反似鼈而大下徒何反似蜴蝷長一丈有鱗釆經文作魭䰿二形非體也)。

如麵(莫遍反言其碎未如麵也經文作蔑聲之誤也)。

拼直(補耕反謂彈繩墨為拼也經文作絣帛無文者非此義也)。

鐵軖(渠王反通俗文繰車曰軖軖䇘也繰音桑勞反䇘音護)。

燔之(又作㸋同扶袁反加火曰㸋燔亦燒也乾也)。

鐵丳(字苑初眼反謂以籤貫肉炙之者也籤音且廉反)。

** 第四卷

嘲說(古文謿今作嘲又作啁同陟交又蒼頡篇周謂相戲調也)。

相樘(又作𢾊棖敞三形同丈庚反謂相觸也亦摚柱也)。

不訾(又作𢋀同紫斯反訾量也說文訾思也經文作貲財之貲非也)。

相槩(古文杚同古礙反廣雅杚摩槩平也謂平斗斛曰槩也)。

九韶(古文􃨹同視招反舜樂名韶紹也言舜能紹繼堯之德也尚書簫韶九成是也)。

** 第五卷

擭草(於虢反廣雅持也西京賦云擭獑胡𦵮綜曰謂握取之也獑音讒)。

稱錘(直危反廣雅錘謂之權即稱錘也方言錘重也宋魯曰錘)。

鴟猪(尺脂反下陟於反鴟張也言此人鴟張大如猪也)。

博掩(纂文云博六博用六著六棊謂之六掩撲掩跳錢戲也俗謂之射數或云射意也)。

櫪㯕(力的反下桑奚反通俗文考囚具謂之櫪㯕字林押其指也)。

臠臠(力轉反謂切肉大者為胾胾小者曰肉臠也經文作𦟪𦟪非也胾音側使反)。

步搖(釋名云上有垂珠步則搖動者也經文作瓊瑤之瑤非也)。

秸草(古八反尚書三百里納秸服孔安國曰秸槀也服槀伇也)。

餬口(又作𩚩同戶姑反方言寄食也江淮之間謂寓食為餬爾雅餬饘也郭璞曰即糜也饘音之然反)。

* 修行道地經卷第一(重修不略與前同一經惠琳重造)

照寤(五故反毛詩云寤覺也經作寤誤也)。

盲冥(上莫庚反說文云盲無眸子也從目止聲下莫丁反毛詩云冥夜也經作冥俗字)。

大較(江岳反博雅云比較也說文從車交聲也)。

機微(既希反孔注尚書云機亦微也今字書多不從木單作幾也下尾非反經文作微非也正作㪜不從人也)。

輒正(陟葉反漢書云輒專也說文從車耴聲經文作輒非也耴音陟葉反)。

憍慢(矯橋反下蠻瓣反經作憍非也亦作驕也)。

四衢(具俱反爾雅云衢四達路也說文從行瞿聲)。

鵰鷲(鳥寮反考聲云鵰似鶚也穆天子傳云鷙也亦作鵰下音就山海經云鷲鳥名也一名鵰正作􃜝)。

䭷馬(上音毛字書並無此字典墳中亦不說此馬乃是轉輪聖王馬寶也紺青色毛長似獸頭如象以毛長故因名
毛馬)。

除溷(魂困反博雅云溷濁也說文從木圂聲圂音同上)。

指髀(下脾弭反說文股外也亦作蹕從骨卑聲)。

裸跣(上胡瓦反孟子云裸露身也亦作倮或作羸下先典反說文跣足親地也從足先聲也)。

捉拽(延𦵮反考聲云拽拕也說文從手曳音以勢反拕音託何反)。

𢿘作(雙捉反經作數俗字也)。

摶儛(奪鸞反)。

躡蹈(尼輒反說文云躍亦蹈也從足聶聲經作躡俗字也聶音同上桃到反說文云蹈踐也從足舀聲下同也)。

蹋蹈(談臘反經作蹹非也說文蹋踐也從足􂰌聲􂰌音貪合反)。

撥掣(上博末反下叱制反經文作𢮓非也)。

眼睫(僭妾反)。

搯叩(吐刀反考聲云深取也或作掏說文從手舀聲叩音口)。

多𩓿(􃪙鹽反說文云髯頰鬚也從須􃪙聲經作髯亦通也)。

蠱道(上音古鄭注周禮蠱毒也說文從蟲皿也)。

皮剝(被碑反考聲云皮亦剝也經文從刀作㓟俗字也下邦角反夏小疋云剝削也說文刻也從刀彔聲也)。

梴直(式連反毛詩云梴木長也說文從木延聲也)。

顫𤴨(上之善反下音又蒼頡篇云顫頭不正也說文云𤴨顫搖頭病也從疒又聲也)。

撾棒(上卓瓜反聲類云撾捶也說文從手過聲下雹講反考聲云捧打也從木奉聲)。

五皰(雹皃反說文云身生熱𥿳瘡也亦作疱從皮包聲也)。

著髖(闊丸反廣雅髖尻臋音徒昆反尻音考高反亦作臗也)。

腨骨(殊耎反說文云腨腓腸也從肉耑聲亦作􂌦腓音符非反腸音長耑音短鸞反)。

屎尿(尸旨反字書云屎糞也正作蓾經作屎俗字也下奴弔反說文云小便也亦作𡲘俗作尿非也)。

鍼㭰(汁林反說文云鍼縫刺也從金咸聲亦作針下即髓反字書云鳥㭰也亦作觜經作􂌯俗字也)。

唾涎(託臥反說文云唾口液也從口垂聲亦作涶下羨延反考聲云㳄口中津也說文從水欠聲經作涎俗字也)。

** 第二卷

霹靂(上匹覓反下零滴反爾雅云霹靂雷震也經作礕礰俗字也)。

化捄(矩愚反博雅云捄法也說文從手求聲)。

蟠結(伴肝反博雅云蟠曲也說文從虫番聲也)。

多皺(鄒瘦反考聲云皺皮聚也說文從皮芻聲經作皺俗字也)。

噤齘(及禁反楚辭云噤閉口也說文從口禁聲)。

鵝鶩(上我柯反顧野王云鵝形似鴈人家所養者也說文從鳥我聲下音木爾雅云鶩一名鴨也說文從鳥敄聲也)。

雚葦(胡鸞反鄭注周禮雚亦葦也說文從草雚聲音同上經作雚非也下韋鬼反說文葦蘆也從草韋聲)。

** 第三卷

逶迤(上委為反下徒河反)。

犇走(本門反爾雅云犇亦走也亦作奔漢書作犇)。

鹿猋(下卑遙反說文云猋犬群走皃也)。

貌絕(上音皃貌絕經意貌悶無所知)。

鑽穿(纂官反孟子云鑽穿孔也說文從金贊聲下音川也)。

撾搒(上卓瓜反說文撾捶也亦作𥬲下白庚反說文搒笞擊也從手旁聲也)。

盥(官椀反又古奐反顧野王曰凡澡洗物皆曰盥說文云盥洗手也從皿從臼從水經作灌非也)。

拼身(班萠反考聲云拼撣也說文從手􃺶聲經作拼俗字也)。

若笮(側稼反韻詮笮𥭛屬也從竹乍聲𥭛楚鄒反)。

睥睨(上疋計反下倪計反說文云睥睨邪視皃並從目卑兒聲也)。

磔其(上陟格反考聲云磔張也博雅云殺而膊之曰磔說文從石桀聲經作桀俗字也音竭也)。

鍼㭰(之林反或作針下即髓反亦作觜經作􂌤非字也)。

鐵鏟(天結反下察眼反博雅云鏟削也亦作剗說文從金產聲)。

依鈔(楚交反方言云鈔強取物也亦作抄也)。

** 第四卷

剉斬(麤貨反考聲云剉細斫也說文從刀坐聲經作􄈓非也下側減反考聲云斬斫也說文云截也從斤車聲)。

琦璝(上渠冝反埤蒼云琦珍美也亦瑋也說文從王奇聲下骨迴反字書云璝石次玉也埤蒼珍琦也說文琦圓好
者從玉䝿聲經作璝俗字也亦作瓌又作瑰也)。

愚騃(上麌俱反下崖揩反蒼頡篇駿愚也集訓云癡也從馬矣聲也)。

𠒎鴈(附孚反爾雅云舒𠒎也一名鶩亦鴨類也從鳥几聲也)。

捲打(逵圓反亦作拳說文從手􃭬聲)。

** 第五卷

穫草(黃郭反說文云穫收刈也從木蒦省聲也)。

鎌刈(上斂鹽反說文云鎌刈穫器也一名鍥口結反從金兼聲亦作鐮下魚憩反)。

𩧐駞(上音託下徒河反山海經云𩧐駝背有肉鞍負千斤知泉所在也俗呼為駱駝是也)。

刖耳(元厥反考聲云刖刑名也周禮斷足也經作列俗語並無此字也)。

鴻𪁌(下遮野反韻詮赤土也)。

焦悸(上即遙反下葵季反說文心動皃也從心季聲)。

鵄梟(上齒之反下晈堯反鄭箋詩云鵄梟惡鳴之鳥說文不孝鳥也)。

麁弶(上蒼胡反下強亮反字書云弶取禽獸具也從弓京聲)。

臠割(力轉反字林云臠切肉也從肉䜌聲䜌音力員反下肝渴反博雅云以刀斷物之也)。

木楔(先結反說文云楔開木具也從木契聲也)。

頭劈(匹覓反說文云以刀破物也從刀辟聲也)。

如蚖(五丸反蛇名也)。

** 第六卷

鼾聲(上韓旦反說文云鼾臥息聲從鼻干聲也)。

手爴(鬼碧反鬼籰反二反並通字書云爪持也)。

有汪(烏光反古今正字云水大皃也考聲水停皃也說文正作㳹從水枉聲也)。

鎚鍛(直追反下音端亂反孔注尚書云鍛捶也說文從金段聲也)。

** 百喻集四卷　第一卷　第二卷
　第三卷(已上玄應先並不音)

** 集第四卷

唵米(烏感反字林唵啗也謂向口唵也啗音徒敢反)。

耽毿(蒼頡篇作􃠏同蘇南反毛垂貌也通俗文毛長曰毿毿)。

* 菩薩本緣集第一卷玄應撰

薨殞(呼弘反廣雅薨亡也爾雅薨死也諸侯死曰薨也)。

抗禦(魚呂反禦當也詩云予曰有禦侮傳曰武臣折衝曰禦侮也)。

軌地(古文𧗝𨑍二形同居美反廣雅軌跡也說文車轍也國語軌法也)。

水𤅋(徒􂑋反考工記竇崇三尺鄭玄曰宮中水道也竇史也空也)。

財賄(古文𧶅同呼罪反通俗文財帛曰賄周禮通貨賄鄭玄曰金玉曰貨布帛曰賄)。

** 第二卷

㧖椀(又作槅同於責反說文槅把也盈手曰㧖廣雅㧖持也)。

瞤動(而綸反說文目搖也經文作曘非體也)。

嘿蟲(茫北反方言北謂蝙蝠為蟙蟔蜀中名也巴北自關東並名服翼關西名蝙蝠也)。

** 第三卷

角張(古嶽反違戾不順也經文從目作𥆌非也)。

怫鬱(父勿反怫鬱心不安也亦意不舒泄平也)。

坑窖(古効反說文地藏也穿地為室藏五穀也)。

* 大乘修行菩薩行門諸經要集三卷

右此一經並鈔前大集等諸大乘經前文本
經中並已音訓了此不重音但撿本經音義
即得。

* 付法藏傳第一卷玄應

即睎(虛衣反說文曰乾曰晞晞乾也)。

** 第二第三(先不音訓)

** 第四卷

窘急(君殞反說文窘迫也詩傳曰窘困也)。

** 第五卷

摩啅羅(勅角反)。

眼瞼(君儼反謂眼外皮也)。

錙銖(側飢反風俗通曰銖六則錘錘暉也二錘則錙錙熾也二錙則兩者也)。

** 第六卷

純粹(又作睟同私類反說文粹不雜也亦細也易云純精粹也亦齊同曰粹)。

羸惙(知劣反聲類短氣貌也惙惙亦憂也)。

* 坐禪三昧經三卷惠琳撰

** 上卷

上蟻蛭(上冝几反爾雅云大曰蚍蜉小曰蟻或作螘𧕶古今正字從虫虫音毀義聲下真曰反蒼頡篇蛭水
蟲也一名蜞能嗍人血說文蟣也從虫至聲也)。

皺眉(上側瘦反韻詮面皮聚也說文從皮芻字音楚拘反芻聲也下美悲反說文目上毛也從目眉之形上象額理
也)。

眄睞(上蔑遍反方言自關而西秦晉之間曰眄說文邪視也一曰目偏合也從目丐聲丐音同上下來岱反廣雅睞
視也說文童子不正也從目來聲也)。

垢圿(下姦拜反考聲云圿亦垢古今正字義同從土介聲也)。

蹴株(上秋育反蒼頡篇蹴躡也何注公羊云足逆蹋曰蹴說文義同從足就聲下陟俱反說文云木根也從木未聲
也)。

鞭笞(上必綿反顧野王馬策曰鞭策音楚革反說文駈馳也從革便聲下丑之反漢書音義笞者捶也說文亦擊也
從竹台聲也)。

** 中卷

鹿􂌦(時兖反說文􂌦腓膓也腓脛膓也亦作腨也從足專聲上籠穀反)。

眼䀹(尖葉反考聲云瞼上毛也說文從目夾聲或作睫經從妾作𥇒俗字也)。

剋勵(呂制反顧野王云勵猶勉也杜注左傳云勵亦勸也說文從力厲音同上厲聲也)。

** 下卷

階梯(朁低反賈注國語云梯階也說文亦階也從木弟聲也)。

駛流(上師吏反蒼頡篇駛疾也考聲云亦馬行疾也又速也古今正字義同從馬從史聲也)。

駿足(遵迅反爾雅駿速也郭注云駿猶迅速也說文馬之良才也從馬夋聲夋音子峻反)。

氣噎(下煙結反毛詩傳噎不能息也說文飯㗌也從口壹聲㗌音珍栗反)。

身僂(力矩反何注公羊云僂疾也廣雅曲也說文尫也從人婁聲也)。

躓礙(上知膩反顧野王躓頓也杜注左傳躓顛也說文從足質聲)。

失𩍁(下排賣反蒼頡韋囊也考聲云吹火具也埤蒼亦從韋作𩍁古今正字從革備聲備音被經作此㰆古字也)。

* 佛醫經一卷玄應

不訾(又作𤺒同子移反訾量也說文思稱意也)。

狾狗(字書作狾𤝼二形又作猘同昌制居世二反狂犬也)。

* 惟曰雜難經一卷惠琳撰

受莂(變劣反案考聲切韻亦從竹作䇷義是審其善惡也或從言作𧧸經從草作莂恐傳寫誤也)。

餧飢(上奴罪反鄭注論語云餧餓也說文從食委聲下居冝反爾雅穀不熟曰飢或作此饑也說文從食几聲也)。

樘身(上宅莖反廣雅樘拒也說文樘柱也從木堂聲)。

蚤起(遭老反案􃿻字經史多作此字也葢是􃿻蝨之字也今時通用從曰作早也)。

饒人(繞招反廣疋饒多也謂豊厚也亦益也說文從食堯聲經文從有作􄈔非)。

耐痛(上乃岱顧野王耐猶能也蘇林曰二歲已上形為耐亦能任其罪也杜林漢書注凡為法度字皆從寸說文從
寸而聲也)。

上牽(下挈堅反顧野王牽亦引前也說文從玄從冖牛也)。

意這生(言件反蒼頡篇這迎也說文春秋這公于野井是也從言辵音丑略反)。

不戢(莊立反詩傳戢聚也箋云戢莊𣫍說文藏兵也從戈咠聲也)。

揵陟(上音乾梵語也悉達太子所乘白馬名也)。

舐足(時至反說文以舌取食也從舌氏聲氏音上同)。

作枕(針荏反顧野王云臥以頭有所廌也說文義同從木冘聲毛詩展轉伏枕是也)。

一虺(吁鬼反顧野王今莊以為蝮虺之字也說文云蝮虺也從虫兀聲也)。

惒遬蜜(中考聲云漱奏反梵語也)。

* 迦葉赴佛經一卷惠琳撰

狎𤠞(上咸甲反孔注論語狎近也杜注左傳狎習也說文從大甲聲下婢卑反郭注爾雅豹屬也出貉國也尚書如
虎如貔孔注云亦虎屬毛詩傳亦猛獸也說文從豸􂻨聲豸音雉經作𤜻俗字也)。

搏之(上補洛反顧野王搏猶拊也杜注左傳取也蒼頡篇搏亦至也說文從手尃聲尃音孚)。

* 菩薩訶色欲經一卷玄應撰

鈇質(方扶反書中鈇或音斧橫斧也古者殺人用斧下正體作㩫之逸反說文鈇莝斫也埤蒼㩫椹也公羊傳曰不
忍加其鈇質何休曰斬要之罪也)。

俎几(側呂反字書俎肉几也俎亦四脚小槃)。

* 四品學法一卷惠琳撰

拘礙(矩愚反廣雅拘隔也考聲云擁也說文止也從手句聲也)。

* 金剛力士哀戀經惠琳撰

榛林(上仕臻反許注淮南子叢木曰榛說文從木秦聲也)。

瞑眩(上眠遍反尚書云若藥不瞑眩厥疾不瘳說文瞑翕目也從目冥聲下懸絹反賈注國語眩惑也蒼頡篇視之
不明也說文從目玄聲經從面作𥈅非也俗用耳)。

嘶碎(先奚反􄈕蒼云嘶聲散也方言嘶噎也說文悲聲從口斯聲或作𧬊也)。

* 迦旃延說法沒盡偈經一玄應

彶彶(居及反說文彶彶急行也廣雅云彶彶遽也今皆從水作汲也)。

劵別(區万反說文云劵契也券別之書以刀削其旁故曰契也釋名云大書於上中破別之也)。

* 佛說治身經一卷惠琳撰

已黠(閑戞反考聲云利也方言慧也趙魏之間謂慧為黠案已黠智慧也古人語質)。

* 佛治意經一卷惠琳

蚤得(遭老反上惟曰雜難經已釋訖)。

* 五門禪經要用法一卷惠琳

係念(上雞裔反尒雅係繼也說文係絜束也今亦作繫繫亦連綴也從人系聲系音奚詣反)。

腋下(盈益反蒼頡篇肘後也說文云從肉夜聲也)。

如綫(仙箭反周禮縫人掌王宮之縫綫鄭眾云線亦縷也說文義同從系戔聲戔音殘經作綖音延是冠上覆也非
綫字也或作線亦俗字也)。

煗覺(上奴卵反經作𦠌非也說文從火耎聲耎音而兖反)。

憺愉(上曇贍反王注楚辭憺安也顧野王憺恬靜也說文從心詹聲詹音占下庾須反鄭注論語愉顏色和也尒雅
云樂也說文從心俞聲也)。

𢡆惻(上康佷反鄭注考工記云堅皃也禮記𢡆乎其至也說文𢡆從心豤聲音與上同從豕從艮經從豸作豤誤也)。

捫摸(上莫奔反下茫博反聲類云捫亦摸也蒼頡篇摸亦捫也說文並從手門莫俱聲)。

梯隥(上體泥反下登鄧反郭璞曰隥阪也阪音反考聲云履也說文隥亦仰也從𠂤登聲經從木作橙非也)。

蝖𧍃(上呼元反考聲云蝖􄈖𧏚音斛蠐螬也方言自關而東或謂之蝖𧏚也說文從虫宣聲下父畏反郭注爾雅
即負螌臭蟲也左傳云有蜚不為災也古今正字作𧓊從䖵叉云或從虫作蜚)。

* 達磨多羅禪經上卷玄應

發軫(之忍反軫跡也轉也展也考工記車軫四尺注云輿後橫木也今謂發車轉也)。

分逵(又作馗同奇龜又爾雅九達謂之逵郭璞曰四道交出復有旁通者也)。

孱鴈(棧間反謂仁謹之貌也亦愞弱為孱廣雅孱惡也)。

將暨(聲類古文臬同其器反左傳猶懼不暨注云暨至也尒疋暨不及也暨與也)。

一蕢(逵位反考聲簣土籠也亦從竹作簣經作匱誤也)。

闔眾(胡臘反說文闔閈也)。

閃鑠(式染反下舒酌反閃鑠蹔見也不定也經文作􄈗非)。

尒炎(梵言尒炎此譯云所知亦云應知也)。

梯楴(他弟反下勅細反經云心之住處也)。

涓流(古玄反字林水小流涓涓然也)。

瀸壞(子塩反通俗文淹漬謂之瀸洳字林瀸漬也)。

貧窶(瞿庾反爾雅窶貧也郭璞曰質陋也字書空也毛詩終窶且貧傳曰窶者無禮也)。

** 下卷

塵塺(武該武賀二反通俗文熟士曰塺塺亦塵也)。

難沮(才與反詩云何曰斯沮傳曰沮壞也三蒼沮漸也敗壞也)。

肪𦚻(府房反說文肪肥也下先安反廣雅肪脂也羊𦚻脂也謂腸間脂也)。

鐵槍(千羊反說文槍歫也蒼頡篇木兩頭銳曰槍經文作鏘佩玉鏘鏘聲也鏘非字義也)。

伏鷄(又作勽同抶畜反謂鷄傴伏其卵也淮南子云伏卵而未孚皆是也)。

􄈘骨(今作髀同蒱米反說文股外曰髀也江南音必尒反)。

* 禪法要解上卷玄應

肪𦚻(府房反下桑安反說文肪肥也廣蒼脂肪也)。

歧路(又作􄈙􃛨二形同巨夷反謂道支分也尒疋道三達謂之歧旁郭璞曰歧道旁出者也)。

** 下卷(無字要音)

* 舊雜譬喻經上卷玄應

輱軻(冝作埳同口感反下口佐反楚辭然埳軻而留滯王逸曰埳軻不遇也)。

一鄹(古文鄹𨛿二形今作聚同才句反廣雅聚居也謂人所聚居也經文作聯誤也)。

跡深(尸任反深淺之深經文作淙藏宗反說文淙水聲也廣雅淙漬也非經義也)。

棓木(又作捧同雹講反大杖也說文棓梲也字從木梲徒活反)。

徇行(又作𢓈同辭俊反徇猶巡也爾雅𢓈遍也謂周遍也亦宣令也)。

揵抵(正言揵值謂所打木也或作椎訛也經文作抵都禮反非)。

城隖(烏古反字林小城也通俗文營居曰隖字從𠂤也)。

襲持(古文㦻同辭立反襲受也廣雅襲及也亦仍也子孫襲祿是也左傳凡師輕曰襲注曰掩其不備也又夜戰曰
襲也)。

** 下卷

鴆煞(除禁反山海經女几之山多鴆郭璞曰大如鵰紫綠色長頸赤喙食蛇也)。

譟讙(桑到反下虛袁反廣雅譟讙鳴也說文據耳也讙囂呼也)。

摩挱(蘇河反聲類摩挱捫摸也釋名摩挱抹𢶞也𢶞音桑葛反)。

㤥步(胡岱反說文㤥苦也厭㤥也)。

倒地(都老反倒仆也經文作𤹷非也又作㨶㨶築也㨶非字義)。

言薩(桑葛反正言娑度此譯云善哉經文作𡂠非也)。

啜甞(昌悅反說文啜甞也廣雅啜食也爾雅啜茹也郭璞曰啜者拾食也經文作䬽始𨦣反祭名也􃩘非此義也)。

掇𦊩(都活反祭名也說文拾取也詩云薄言掇之傳曰掇拾也)。

* 雜譬喻經一卷玄應

饌餟(仕眷反下張芮反說文饌具食也亦陳也飲食也方言餟餽也亦祭也餽音渠愧反)。

* 阿含口解十二因緣經一卷惠琳

􄈚生(上控角反顧野王凡皮皆曰􄈛文字典說云龜甲也從殳𠕓聲𠕓音口江反)。

𧎮蝨(子老反說文云𧎮齧人跳蟲也從䖵叉聲䖵音骨魂反叉音爪下所乙反說文齧人蟲也從䖵卂聲也)。

* 思惟略要經一卷玄應

眵淚(充支反說文􃹓兜眵也􃹓音莫結反)。

盯矃(都泠反下乃冷反埤蒼耵矃耳垢也)。

㦎然(呼麥反廣雅𢾝㦎乖剌也猶乖戾也)。

* 佛說內身觀章句經一卷惠琳

頞䪼(上安葛反蒼頡鼻上也孟子舉疾首蹙頞而相告也說文鼻莖也從頁安聲下專劣反聲類面秀骨也史記漢
高隆䪼龍顏說文頭頡也從頁出聲也)。

斷嗣(辭漬反爾雅嗣繼也毛詩箋云亦續也說文從口冊口音韋司聲經從扁作誤也)。

塗塗(上音徒考聲塗污也下宅加反訓義與上同點畫偏傍亦不別古今正字從土涂聲涂音徒經文塗字從手作
塗俗意非正也)。

瀸漏(子廉反劉兆注公羊傳瀸沽濡之言也王注楚辭云瀸沒也說文亦漬也從水韱聲韱音僉經作瀸俗字也)。

脂䊧(下匹庇反考聲云氣下洩也古今正字引山海經云茈魚狀如鮒魚一首十身臭如蘪蕪食之不䊧也止失下
氣也從米費聲或為屁字經文從月作𦠻非也麋音眉茈音慈)。

老死笮(爭格反顧野王云笮猶壓也說文迫也從竹乍聲也)。

* 法觀經一卷惠琳

禺中(上遇俱反鄭注考工記云隅角也孔注尚書曰出於陽谷谷隅夷也從𨸏作隅義與禺同也說文從甶內聲甶
音弗禸音仁柳反也)。

膩眉(尼致反楚辭云靡顏膩理王注云膩滑也說文從肉貳聲經從目作膩非也)。

赤絮(胥茹反考聲云綿也說文弊綿也從糸如聲也)。

四柯(箇俄反顧野王云柯枝也)。

有窌(柏皃反案經意眼如水窌)。

胏肭(下奴骨反字書膃肭也古今正字義同從肉內聲經從芮作􄈜誤也)。

膈脾(上􄈝核反考聲胷中隔即胷也文字集略膈胷內也下婢卑反白虎通土之精也說文术藏也從肉卑聲)。

* 禪要經呵欲品第一卷惠琳

頷骨(含感反方言頷頰也南楚之外謂之頷說文從頁含聲也)。

􃀉祚(在故反杜注左傳云祚報也字書祚福也說文從乍聲經從酉作酢音昨是酬酢之字誤用也)。

* 佛說十二遊經一(無字可音)

* 阿育王譬喻經一惠琳

鹵蓐(上鹿覩反漢書蔡邕獨斷曰天子出車駕謂之鹵薄也下儒燭反左傳軍行右轅左追蓐杜注云追求草蓐為
􂪒􄈞也)。

一紙(支尒反亦作􄈟經作帋俗字通用也)。

為樽(祖溫反漢書樽酒器也古今正字義同正為尊俗作罇樽從木尊聲也)。

不溼(深汁反經作深誤也或作濕也)。

抖捒(上兜口反下蘇鹿反經云抖捒猶抖擻也)。

捄親(上舊尤反考聲云柎也毛詩云捄之濡濡也說文從手求聲)。

千斛(胡穀反儀禮十斗曰斛說文義同從斗從角經從百作㪶俗字也)。

唁語(上言建反韓康弔生曰唁說文從口言聲也)。

諠戲(虛園反聲類諠譁也一曰忘也說文從言宣聲也)。

* 雜寶藏經第一卷玄應

確然(口角反周易夫乾確然示人易矣韓康伯曰確堅皃也)。

黎元(力奚反黎眾也元善也古者謂民曰善言善人因善為元故曰黎元言元者非一民也)。

瞤動(古文旬同而輪反說文目搖動也)。

惕惕(體歷反詩云心焉惕惕傳曰惕惕猶切切也亦疾也懼也)。

** 第二卷

而賦(方句反布也量也爾雅賦班也郭璞曰謂班布與之也)。

悼慨(徒到可戴反悼傷也哀憐也慨大息也)。

鑰匙(今作𨷲同余灼反下市而反方言作鍉同關鑰也經文作蘥非體也又作𨥌聲類字與鉹同音紙而反􃠦也𨥌
非字體又作祇非也)。

仇迦(渠牛反或作拘迦離梵言訛轉耳)。

鞠躬(居六居雄反論語鞠躬如也經文作穹窮非體)。

** 第三卷

肥丁(都亭反丁強也釋名云丁壯也言物體皆壯也夏時萬物丁成實也經文作肝都定反非也肝䬦也肝非字義
䬦音豆)。

單孑(堅壹反孑猶獨也字林無右臂曰孑是其義也)。

讒搆(古候反搆合也亂也詩云讒人𠕀極搆我二人是也經文作婚媾之媾非體也)。

諂詭(居毀反不實也廣雅詭隨惡也亦欺也誑也)。

騾䮫(上鹿和反下勒侯反)。

** 第四卷

畐塞(披逼反方言畐滿也經文作逼誤也)。

襤褸(古文懢又作襤同力甘反謂衣敗也凡人衣破醜弊皆謂之襤褸經文從草作藍草之藍絲縷之縷非體也)。

伶俜(力丁匹丁二反伶俜亦孤獨無依怙也三蒼聯翩也)。

銅魁(苦迴反說文羹汁也經文作鐦𢵱二形並非也)。

** 第五卷

相諧(胡皆反諧和也謂音聲調和也說文龤樂和)。

金㼜(又作盎同於浪反爾雅㼜謂之缶郭璞曰即盆也)。

躓頓(古文䠟躓二形今作疐同陟利反謂挫辱之也左傳云躓而蹎案躓猶頓也廣雅云躓蹋也)。

侜張(陟留反下知良反爾雅侜張誑也郭璞曰無或侜張為幻惑也亦欺誑人也經文作倀非也勅良反倀狂也倀
非此義也)。

匍匐(薄胡蒲北二反字林匍手行也匐伏也亦顛蹶盡力也)。

災疫(以壁反疫厲鬼也疫伇也言有鬼行伇也)。

启門(孔注尚書以為古文啟字也埤蒼作啟同苦禮反說文启開也)。

** 第六卷

今享(籀文作亯同虛兩反尚書克享天心孔安國曰享當也經文作音響之響非也)。

儻能(他朗反謂不定辭也經文作讜當朗反直言是也讜非此義)。

嚶鳴(烏𥝷反爾雅丁丁嚶嚶相切直也謂兩鳥鳴以喻朋友切磋相正也)。

嗷嗷(五高反說文嗷嗷眾已愁也)。

苛剋(賀多反說文尤劇也煩擾也剋急也禮記苛政猛於虎是也)。

至款(或作款同口緩反蒼頡篇款誠重也說文意有所欲也又志純也款愛)。

老瞎(又作瞎同呼鎋反字書一目合也)。

** 第七卷

綏化(恤隨反尚書五百里綏服孔安國曰王者政教也尒疋綏安也)。

錏鍛(上亞加反下核加反說文錏鍜頸飾也)。

坐頭(藏果反說文坐止也經文作咽卵人反塞也咽非此義舊烏見反者非也)。

禱賽(都老反說文告事求請為禱下蘇再反謂酬報)。

哂哂(失忍反論語夫子哂之案哂小笑也經文作􂍾舊音烏鷄反非也)。

** 第八卷

諮詢(私遵反問也左傳訪問於善為諮諮親為詢諮問善道也謂詢問親戚之議)。

㤲腹(又作􄈠同虛頰反說文丘涉反恐息也經文作攝非也)。

甲冑(古文䩜同除救反廣雅兜鍪也亦言鞮鍪也)。

㖑言(呼戒反㖑喝恚聲也經文作喈音皆非字義也)。

覻其(又作狙同千絮反字林窺觀也亦睍也廣雅覰見也相候視也)。

眼眠(正作瞑同莫田反說文云瞑翕也爾雅翕合也)。

咥師(徒結反人名也)。

鄙褻(思列反鄙陋也褻黷也亦私居非公會之服也)。

狡猾(古飽胡刮反尚書蠻夷猾夏笵寗曰猾亂也字書猾惡黠也方言凡小兒多詐惑謂之猾也)。

巢窠(又作萪薖二形同苦和反廣雅云薖窠巢也薖音則恒反)。

抵言(都禮反拒也謂𢫔拒推也)。

覈實(又作覈同胡革反說文考實事也亦審覈之也)。

扳上(又作攀同普班反廣雅板援也上及之言)。

* 那先比丘經上卷玄應

撓撈(呼高反下路高反聲類撓攪也方言撈取也注云謂以鉤物取也)。

和鄲(都蘭反寺名也)。

浙米(思歷反通俗文汰米曰浙浙洮也江南言浙中國言洮廣雅汰洗也經文作鈆錫之錫非體)。

兩埻(之尹反說文射臬也廣雅埻的也射的也射侯者也以熊虎之皮飾其側方制之以為埻經文準又作准同之
尹反說文準平也准字非體也)。

焜煌(胡本反方言焜盛皃也說文焜煌煇也蒼頡篇煌光也)。

吹笳(或作葭同古遐反今樂器中有笳卷笳葉吹之因以名也)。

穫麥(胡郭反說文刈禾也詩云十月穫稻是也經文作濩誤也)。

欲躃(脾亦反謂躃倒)。

連𢴲(呼結反廣雅𢴲束也埤蒼圍係也言急束也說文作䩤誥幼又作乾皆一也)。

乳湩(竹用都洞二反通俗文乳汁曰湩江南名也)。

盛𥬵(市緣反說文判竹圓以成穀者也𥫱𥬵也)。

儲􄈡(直於反下古文作庤跱𤲵三形同除理反說文􄈡待也儲􄈡具也)。

博叉(正言縛蒭河第四河也經文作博叉噱叉皆訛也噱渠略反經文從言作𧬷誤也)。

屈元(衢物反說文屈無尾也屈短也)。

評之(皮柄反字書評訂也評平議也訂音唐頂反)。

吻口(文粉反文字典說口脣兩邊也從口勿聲)。

* 譬喻經十卷(此經是大藏中抄出本經已各音了更不重音大約文易亦無可音訓者)

* 雜譬喻經卷第一惠琳撰

撈其(老高反方言撈取郭注云謂鈎撈也古今正字義同從手勞聲也)。

拋三(魄包反埤蒼云拋擊也考聲亦投古今正字從手尥聲尥音同上經從力作拋俗字也)。

** 第二卷

明喆(知烈反尒疋哲智也亦作悊又作哲並同古今正字從並吉從三吉者古字也)。

㖑言(赫戒反考聲云㖑怒以聲也廣蒼作薑欸䜕並同用經文作㖑唯呂靖引之說文不載)。

中眵(齒而反考聲目中汁也說文目眥汁凝也從目多聲也眥音齊際反)。

一穗(隨醉反毛詩傳穗秀也蒼頡篇禾麥秀也說文義同從禾惠聲也)。

* 雜譬喻經一卷

破𥁄(羽俱反從皿于聲經從木作杇非也)。

紵木(除呂反周禮云紵麻草之物也鄭注云白而細曰紵說文從糸宁聲宁音同上)。

𧨯計(上恬頰反杜注左傳𧨯伺也又間也說文軍中反間也從言𣏋聲𣏋音鹽接反)。

爪擭(烏虢反考聲云擭猶取也今經作摑俗字也)。

斟羹(汁任反從斗甚聲經文從酉作斟非也)。
一切經音義卷第七十五



一切經音義卷第七十六

翻經沙門慧琳撰

  
  * 
音阿育王經十卷　琳
阿育王傳七卷
阿育王息壞目因緣經二卷　玄
四阿含暮抄解二卷　玄
法句經二卷　玄
法句譬喻經四卷　琳
佛說法句經一卷　琳
迦葉結經一卷　琳
三慧經一卷　琳
撰集三藏及雜藏傳一卷　琳
阿毘曇五法行經一卷　無
小道地經一卷　琳
一百五十讚佛頌一卷　琳
金剛頂經梵音十六大菩薩一百八名讚一卷　無
文殊師利發願經一卷　無
普賢菩薩行願讚經一卷　無
六菩薩名一卷　無
觀自在菩薩梵音一百八名讚經一卷　無
讚觀世音菩薩頌一卷
梵音五讚及八大菩薩讚經一卷　無
無明羅剎集經一卷　琳
百千頌請問法身讚一卷　無
梵音普賢菩薩行願讚　無
梵音文殊一百八名讚經一卷　無
大毘盧遮那灌頂吉祥讚一卷　無
勸發諸王要偈經一卷
馬鳴菩薩傳一卷　琳
龍樹菩薩傳一卷　琳
大阿羅漢所說法住經一卷　琳
分別業報略一卷　玄
婆藪盤豆法師傳一卷　玄
龍樹菩薩說法要偈一卷
龍樹菩薩勸誡王頌一卷　玄
賓頭盧突羅闍說法經一卷　玄
請賓頭盧法一卷　琳
提婆菩薩傳一卷　琳
迦丁比丘說當來變經一卷　琳
勝宗十句義論一卷　琳
金七十論三卷　琳
右三十九經六十二卷同此卷音。

** 阿育王經第一惠琳撰

環釧(上患關反鄭注周禮環旋也又鄭玄云環圍也說文從玉睘聲睘音瓊經從金作鐶是子母鐶也本義乖也)。

** 第二卷

入嵐毘尼林(上臘躭反梵語也舍衛國王御苑也)。

貝子(杯昧反說文海介蟲也象形字也古者貨貝而寶龜也)。

** 第三卷

千罃(戹衡反字書云長頸瓶也說文從缶從熒省聲也經作甖俗字也)。

相扮(汾吻反說文握也聲類擊也手握乾􂌞互相扮擊從手分聲經文從木作枌是木名誤也)。

** 第四卷

鉢摩波底(低禮反梵語也)。

** 第五卷

山壓(於甲反顧野王壓猶降也杜注左傳壓損也說文壞也從土猒聲厭音頰嫌反)。

** 第六卷

斑駁(補角反漢書云白黑雜合謂之駁也說文不純色也從馬爻聲經作駿獸名也非經義也)。

** 第七卷

無用捘底(上脂俊反梵語也)。

鎔消(上瑜鐘反漢書云猶金之在鎔唯冶之所鑄也音義云鎔錢模也說文冶器法也從金容聲也)。

** 第八卷

生名陁笈(鉗劫反梵語也)。

蜹了(蕤贅反國語蜹蛾蜂蠆皆能害人大戴禮醢酸蜹所聚焉說文秦謂之蜹從虫芮聲贅音拙汭反芮音上同也)。

** 第九卷

深坑(客衡反爾雅云坑墟也郭注云塹池謂丘墟耳蒼頡篇壑也陷也古今正字從土亢聲也經從石作砊非也)。

** 第十卷

搔刮(上掃遭反下關八反鄭注禮記刮摩也說文棓把也從刀舌聲也)。

刷身(所八反爾雅刷清也說文刮也從刀㕞省聲也㕞音同上也)。

* 阿育王傳第一惠琳撰

倉儲(佇豬反考聲云儲積也說文儲偫也文字典說儲蓄也從人諸聲也偫音直理反)。

掣网(上昌熱反下武昉反顧野王云网者羅𦊟曰羅网考聲云拘也說文庖犧所結繩以畋以漁從冂下象网文也
冂音冥狄反經作􄈢古之字也)。

隘小(戹界反顧野王云隘猶迫側也說文從𨸏益聲)。

** 第二卷

𠂢分(上柏賣反說文云水邪流分別也從爪水俗作𣲖也)。

婉樂(上冤遠反毛詩傳云美皃也說文從女宛聲也)。

** 第三卷

爪𤔩(居碧反)。

** 第四卷

水鵠(洪穀反桂苑珠叢云鳥名也說文鴻鵠也考聲云一舉千里也從鳥告聲也)。

刀矟(雙捉反廣雅矟矛也埤蒼云長丈八也說文從矛肖聲也)。

** 第五卷

㓷其(冝既反孔注尚書云㓷割也鄭注周禮截其鼻也說文義同從刀臬聲或從鼻作劓通用也臬音言揭反)。

擎燈(競迎反字書擎舉也說文從手敬聲)。

** 第六卷

不煗(奴短反說文溫也從火耎聲經從日作𣊵非也)。

痳漏(上立金反聲類小便數也說文從疒林聲經從水作淋是水澆也非經義也)。

䏣蟲(上七余反聲類云䏣蠅子也說文蠅乳肉中蟲也從肉且聲經作疽癰疽也非䏣蟲義也)。

杷搔(上白麻反考聲云杷猶搔也顧野王云以手搔肉曰杷說文從木巴聲也或從爪作爬下掃遭反考聲云摩也
說文刮也從手蚤聲蚤音早)。

青瘀(於御反說文積血也從𤕫於聲也)。

謫罰(竹格反毛詩傳謫責也方言謫怒也杜注左傳云謫讓也說文從言啇聲也)。

** 第七卷

欲涸(航各反賈注國語云涸竭也廣雅涸亦盡也說文從水固聲也)。

嫌嫉(上叶兼反考聲云嫌疑也心惡也說文云不平於心也從女兼聲也傳中從心作慊亦通用也下音疾王逸注
楚辭云害賢曰嫉考聲嫉妒也古今正字從女疾聲也或作㑵傳文從疒作疾疾病也非經義也)。

月蝕(氶職反春秋云日有蝕之杜注云月行疾一月一周天一歲凡十二交會有頻交而不蝕者唯正陽之月君子
忌之說文從虫食食亦聲之也)。

俟施(上音仕爾雅俟待也又作竢衛宏或作䇃從人矣聲也)。

禳災(上弱羊反說文云磔禳祀除厲殃也古者燧人醟子所造考聲祭以除禍也謝也說文從示襄聲也)。

* 阿育太子法益壞目因緣經玄應撰

綏化(私隹反爾雅安也尚書五百里綏服孔安國曰王者政教也)。

梟汝(古堯反說文不孝鳥也冬至日捕梟磔之鳥頭在木上也)。

撓吾(乃飽乃挍二反說文撓擾)。

元元(言元元者非一民也古者謂民曰善言善人因善為元故曰𥟦元之也)。

赦宥(赦音舍赦置也下于救反宥寬也周禮三宥一宥不識二宥過失三宥遺忘也)。

蹎蹶(又作𠑘𧽍二形同丁賢反下居月反蹎蹶猶頓仆也)。

嫽人(力彫反嫽𢾊也嫽觸也亦嫽弄也)。

喑呃(說文作諳於禁反大聲也下冝作啞於格反大呼也史記喑啞吒吒千人皆廢是也經文作呃於革反呃憂也
呃喔也氣逆也)。

* 四阿含暮抄上卷玄應

婆喋(長甲反梵言安陀羅婆波此云五條)。

𪃆昧(上青搆反葛也)。

𡂠末都(上倉割反梵語也盡也)。

波笘(赤占反又都頰反梵語後波笘息也)。

** 下卷

拶煞(子曷反周成難字云拶䆘拶也䆘音烏狹反)。

嘬羅(楚快反梵言阿婆嘬羅遮此云光音天也)。

揥跋(他細反)。

* 法句經上卷玄應

埏埴(尸延反下時力反案埏柔也和也擊也埴土也黏土曰埴)。

操杖(麤勞反說文操把持也)。

滎水(烏熒反小水也亦流也經文作穽非也)。

螉螺(烏公反方言蜂其小者謂之蠮螉郭璞曰小細腰蜂也下力戈反蝸螺也蠮音烏繼反也)。

噲𨷖(蒼頡篇此亦快字苦壞反廣雅快憭也憭音了也)。

捨鑑(又作鑒同古儳反廣雅鑑照也鑑謂之鏡所以察形者也)。

水湍(土桓反疾水也說文疾瀨也水流沙上曰瀨瀨淺水)。

愚惷(丁綘東容二反說文惷愚也)。

災迅(雖閏反爾雅迅疾之也)。

逞情(丑井反方言自山之東江淮陳楚之間謂快曰逞說文逞通也)。

** 下卷

訥訒(奴骨反論語君子欲訥於言苞氏曰訥遲鈍也說文訥難也訒音而振反)。

怨殲(古文殘同子廉反詩云殲我良人傳曰殲盡也絕也)。

潺潺(仕山反潺湲水流皃)。

扈船(胡古反左傳扈人無􂚋者杜預曰扈止也)。

謾訑(麻諫反下或作􄈣同他和反說文慢欺也訑不信也楚辭或訑謾而不疑是也)。

非蔟(青木反蔟猶聚也周禮蔟氏蔟巢也言梵志非如此也)。

門閾(古文𨵨同吁域反爾雅秩謂之閾郭璞曰即門限也秩音千結反)。

* 法句譬喻無常品經第一卷惠琳撰

瓦桮(下貝梅反考聲云器也文字典說盞也從木否聲或作杯俗作盃也經文從缶作桮非也)。

跣韤(上先典反考聲露足也說文以足親地也從足先聲下望發反說文足衣也從韋蔑聲或從革作韈亦作靺襪
也)。

如瀅瀞水(瀅音縈逈反考聲瀅瀞水小不流皃也古今正字云梁猶弱水之鼎瀅從水瀅聲經文作榮字
非也下情性反韓詩傳云瀞清也考聲云潔也說文無垢也從水靜聲經作穽陷也非瀅瀞義也)。

饕餮(上吐刀反下天結反杜注左傳貪財為饕貪食為餮說文並從食號􃶬皆聲也)。

螉蟲(上屋公反方言蜂之小者謂之螉也郭璞注爾雅小細𦝫蜂也說文從虫翁聲也)。

熱暍(𣈿羯反郭璞注山海經云中熱也顧野王謂暴傷熱煩悶欲死也說文傷暑也從火作暍曷寒葛反堰音謁建
反)。

呼欱(上呼字經文從于作吁書寫人誤也下呼鴿反說文云􄈤也從欠合聲經文作哈雖俗用音吐合反非經義也)。

憺怕(上談濫反顧野王云怡靜也王逸注楚辭云憺安也許叔重注淮南子云足也說文從心詹聲下怕音普伯反
廣雅伯靜也考聲心安靜也說文無為也從心白聲經文並從水作澹淡錯書也非也)。

祭餟(轉劣反聲類云餟餽也祭酹也考聲云祠而祭酒也古今正字從食叕聲也或從酉作醊餽音匱叕音同上)。

** 第二卷

轢殺(零的反蒼頡篇轢𨋁也說文車所踐也從車樂聲𨋁音尼展反)。

闚𨵦(上犬規反王弼注周易云所見者狹故曰闚觀也考聲云闚覻也方言闚視也說文從門規聲或作窺也下庾
朱反考聲𨵦亦闚也文字集略云小視也從門俞聲也)。

蘆菔(上魯胡反下扶福反方言菘菜紫華者謂之蘆菔根菜也俗謂之蘿蔔郭注曰今江東名溫菘實如小豆也說
文似蕪菁也並從草盧服皆聲)。

負䭾(下陀哆反考聲云驢馬負物也韻略䭾亦負物等也)。

所鑑(監陷反廣雅云鏡也賈注國語鑑察也杜注左傳亦戒也毛詩傳云鑑所以察形也說文云可以取明水於月
也從金監聲或作鑒也)。

忪忪(燭容反埤蒼忪忪惶懼也古今正字從心公聲)。

穰草(上若章反廣雅秆謂之穰說文從禾襄聲經從草作蘘是蘘荷字也非經義也)。

履屣(疏倚反聲類云舞履也古今正字從徙履省徙聲或從革作𩌦又作躧也)。

席薦(下煎線反說文獸之所食草也從草從廌文字集略云薦菰蒲蓐也是蒲􁚧薦也)。

** 第三卷

暴漲(張兩反考聲云水增大也文字集略河水漲急也郭璞江賦云漲水大皃也)。

拷掠(良丈反鄭注禮記掠捶也蒼頡篇掠搒也考聲云拷擊也說文從手京聲也)。

求定(此定字經文從金作錠非也書寫人筆誤也錠鐙也非經義也)。

悼悸(上徒到反毛詩傳傷也又悼動也文字典說云悼哀也從心卓聲也下葵季反考聲云心驚動也說文從心季
聲也)。

輱軻(上堪感反埤蒼車聲也考聲云車行不平也說文從車咸聲也下音可王注楚辞云輱軻不遇也聲類云小車
軸折更治曰軻說文接軸也從車可聲)。

殯埋(賓刃反杜注左傳殯窆棺也公羊傳已大斂而從棺曰殯賓也從歹賓聲經從手作擯是擯弃之字非經義
歹音殘也)。

** 第四卷

𧢲試(上江岳反顧野王云角猶競爭勝負也高誘注春秋云角猶試也說文從刀從魚肉省經從手作捔非也)。

指撥(下補末反廣雅云撥除也王逸注楚辭云弃也說文從手發聲也)。

飣䬦(上丁定反顧野王飣謂置肴饌於盤榻之中也考聲施食於器也下音豆考聲亦食於器也並從食經從豆作
餖俗字也)。

㱇然(所側反考聲恐怖也服䖍通俗文小怖曰㱇埤蒼曰亦恐懼也公羊傳曰㱇然而駭是也說文從欠嗇聲也經
從心作懎誤也嗇音同上)。

叡通(以贅反孔注尚書叡必通於術賈注國語叡明也廣雅叡智也說文從􃰺從谷省目聲經從殳作叡誤也􃰺音
才安反)。

帷帳(偉虧反廣雅帷亦云帳也鄭注周禮在旁曰帷在上曰幕說文從巾隹聲經作幃香囊也非經義也下張亮反
說文帳張也從巾長聲也)。

逆傲跳之(傲音敖告反考聲云蕩也廣雅慢也說文從人敖聲經從足作􄈥非也跳音迢考聲上也躍也
說文云蹶也從足兆聲也)。

洴沙(上並冥反梵語西國王名也)。

* 佛說法句經慧琳撰

陽爓(下葉壍反考聲云氣皃也說文炎𤓁也從火閻聲經作燄亦通用也)。

欻尒(上熏欝反𦵮綜注西京賦云欻忽也說文吹起也從炎欠聲也)。

縆繩(上剛恒反王逸注楚辭縆忽張弦也說文大索也從糸恒聲也下食仍反廣雅繩直也孔注尚書木從繩則正
也說文亦索也從糸從蠅省聲也蠅音翼繒反)。

善標(必遙反戰國策云標幟處所也考聲云舉也書也牌也說文從木票聲也票音同上)。

即噓(下許居反顧野王曰出氣緩曰噓鄭注禮記噓憊之聲說文從口虛聲也)。

揣財(初壘反顧野王謂相量度也廣雅揣動也說文量也從手耑聲耑音端)。

羈鞅(上寄冝反文字典說馬絡頭也從网從􄈦􄈦馬絆也或從革作羈經作䩭古字也􄈦音砧立反下央兩反)。

* 迦葉結經慧琳撰

匡我(曲王反考聲匡輔也助也隨也經從竹作筐義同也)。

眴􂕥(玄絹反王注楚辭眴視皃也顧野王眴令人動目密相戒語說文亦曰搖也從目䀏聲䀏音同上)。

撣指(上達安反宋忠注太玄經云撣指觸也說文撣持也從手單聲也)。

這起(上言建反蒼頡篇這迎也說文從辵言聲也辵音丑略反)。

* 三慧經一卷慧琳撰

揭鳥(上䖍㜸反考聲揭高舉也王注楚辭揭亦高也說文從手曷聲曷音褐也)。

以盎(於朗反爾雅盎謂之􃇩郭注云盆也說文作㼜㼜亦盆也從盎央聲􃇩音孚苟反皿音明丙反)。

求匃(下該𦫿反蒼頡篇行請也求也古今正字匃乞也從勹亾聲也勹昔人也)。

舀水(又翼珠反又遙小反考聲杼臼也或作㧒􄈧經作􂞬非也)。

* 撰集三藏經及雜藏經慧琳撰

完器(上換官反毛詩傳完舊也說文完全也從宀元聲也宀音綿也)。

悲惋(烏雚反文字集略云惋歎恨也說文從心宛聲)。

撓攪(上好高反廣雅撓亂也說文撓亦攪也從手堯聲作秏非也)。

纑綫(魯都反方言纑謂之續也郭注云纑縷也說文亦布縷也從糸盧聲糸音覓也下仙廌反經從延作綖音延非
經意也)。

經緯(下為貴反大戴禮東西為緯也國語云經之以天緯之以地說文橫成絲也從糸韋聲也)。

* 阿彌曇五法行經(無字可音)

* 小道地經慧琳撰

喘欷(上川兖反廣雅喘轉也說文疾息也從口耑聲耑音端下音希何注公羊云欷悲也蒼頡篇泣餘聲也說文從
欠希聲)。

* 一百五十讚佛頌慧琳撰

殉命(上旬俊反賈誼服鳥賦云貪夫殉財列士殉名漢書臣瓚曰以身從物曰殉說文從歺旬聲歺音兢)。

𢤱悷(下伶計反埤蒼懍悷也廣雅云悷怒也古今正字義同從心戾聲也)。

牛槍(蛆良反蒼頡篇木兩頭銳也天文志槍兩頭銳即與今之槍同考聲云拒也說文從木倉聲也亦作𥎄經作鏘
鎗者並非也)。

* 金剛頂經十六大菩薩讚一卷(讚中自有音訓)

* 文殊師利發願讚一卷(無難字可音訓)

* 普賢行願讚一卷(讚中自有音訓)

* 六菩薩名當誦持經(無難字可訓)

* 蓮花部一百八名讚一卷(讚中自有音釋)

* 讚觀世音菩薩頌經慧琳撰

虹蜺(上胡公反下研奚反禮記月令季春虹始見也王注楚辭云蜺雲之有色似龍者也漢書音義雄曰虹雌曰蜺
文字典說云螮蝀也狀似蟲並從虫工兒皆聲螮音帝蝀音丁孔反)。

虓吽(上嚇交反埤蒼虓嚇大怒也說文云虎鳴也從虎九聲或作唬下呼苟反聲類吽噑也考聲云鳴之大也文字
典說獸聲也從口牛聲也或從句作𤘽又作呴經文作哮吼俗用非也)。

𪗶𪘬(上仕街反說文齒相齗也一曰開口見齒從齒此聲下額階反考聲狗􄈨齒不齊之皃也)。

將噬(下時制反周易噬囓也說文從口筮聲筮音同上也)。

濺石(牋綫反文字集略濺污不淨也說文相污灑也從水賤聲)。

銛利(上息廉反漢書音義銛亦利也說文臿屬也從金舌聲也臿音差甲反)。

溫適(上穩魂反鄭箋毛詩云溫顏色和也鄭注爾雅云溫謂和柔也禮記冬溫而夏凊考聲云暖也說文從水昷聲
也昷音同上經從火作熅為有兩音非經義故不取也)。

* 五讚八大菩薩讚等一卷(無字可音訓)

* 無明羅剎集慧琳撰

窟宅(苦骨反杜注左傳云地室也聲類云免所伏也文字典說從穴屈聲)。

蔭魔(於禁反色受想行識名五蔭從草陰聲陰字正從𨸏從云今聲經行陰俗字)。

法蠃(盧戈反海介蟲也喻美聲遠聞也經作䗍非)。

汎大(芳梵反俗字亦通用正字從乏作泛形聲字)。

法帆(音凡船慢也從巾凡聲也)。

洄澓(馮屋反水逆上旋流曰洄澓也)。

懸險(香奄反從𨸏經從山作嶮非也)。

顯著(猪慮反從草從者經從羊從目作着非也)。

緊那蟲(經引反梵語喻此蟲三時變色初土色次赤色後黑色經作虫略也)。

快樂(上誇怪反下音洛)。

藥椑(必迷反攪藥木椑也從木卑聲)。

眼膜(音莫熱暈膜也從肉)。

梯橙(上體奚反下得亘反二字並從木)。

將從(齊用反從字從四人彳也)。

殃掘魔羅(群律反人名也)。

長抓(上長字經或從草亦通下音爪爪手甲也或從手也)。

菴末吒(烏甘反)。

尸羅匐(蒱北反已上三句並是諸外道名也)。

能螫(尸亦反蟲行毒也又音呵各反)。

剌㓨(上音次下音戚上正下俗字也正體從束作剌束音次)。

齅七(許救反以鼻就臭曰齅也)。

之弶(強亮反字書云捕禽獸之具也)。

嫉妒(都固反從戶經作妬或作姤並非也)。

身索(桑洛反)。

緣鎖(桑果反從金𧴪聲也𧴪音同上經從巢作鏁俗字也)。

惡羂(决兖反下二字同)　夫鹿(音祿)。

所射(音石)　智鑽(祖亂反下二平聲)。

已惑(音幾說文已字但有屈曲上不合下惑字從心)。

折吒王(上旃熱反次摘加反梵語喻此王即無動明王之異名也)。

欝禪耶城(威律反禪音善)　綏撫(上音雖下敷武反)。

疾疫(音役)　過半(古和反)。

攘災(而羊反下再來反)。

熾劇(上昌至下奇逆反蒼頡篇增甚也說文從刀豦聲也豦音巨魚反)。

里巷(瓨降反亦作鬨也)　鵰鷲(音彫音就惡鳥也)。

翳障(上伊計反下章讓反從𨸏經從邑作障非也)　死喪(桑葬反從哭從亡經作喪非也)。

所擒(音禽)　愁悴(情醉反)。

確然(苦角反古今正字從石寉聲寉音口各反從冖從隹經文從再作霍非也)。

思趁(恥鎮反尋逐也)　寶鎧(苦蓋反甲冑也)。

單已(音幾)　色貌(音皃)。

尸骸(音諧)　髑髏(上音獨下音樓人頭骨也)。

血髓(雖觜反骨中脂也)　手探(他含反從手)。

腸肚(上文良反下徒怒反並從肉也)。

糞血(上分問反從釆音白慢反從華音補于反從廾音拱經從土從異非也)。

沾污(上知廉反下烏固反)　交絡(音洛也)。

諍􃱀(責更反)　鬬諍(上當搆反經從門從豆俗字也)。

牽𢮓(上啟堅反從玄從冖牛經從去從手非也下闡折反從手從制或作制也)。

金翅(音試)　咄叱(上都骨反下嗔質反)。

肪膏(上音方下音高)。

甘嗜(時至反貪也欲也或從酉從食作𨢍𩝙皆古字也)。

語鬼(音御)　頭尖(接􃼒反)。

顧盻(奚詣反說文恨視與係同音也)　暉霍(呼郭反)。

災癘(上音灾下力偈反惡疾也)　死斃(毗袂反或從𢌬從斃頓什也)。

疲苦(上音皮)　甞血(音常)。

能解(革賣反)　門裏(音里)。

奮劒(方問反從大從隹田正體餘作非也)　翹脚(祇姚反)。

著于(張略反經作著非也)　鉀冑(音甲下池又反從由從月月音莫保反)。

奇戟(京逆反)　閑樂(音洛)。

慘悴(上倉敢反下情遂反)。

溼皮(尸入反說文從一從𢆶從土正也經作濕非也)。

蟒蛇(音莽大虵也下音虵)　縈繫(恚營反下音計)。

其腰(一姚及或作𦝫)　鋸牙(居御反)。

壯洪(胡公反洪大也)　􃶣吸(上正呼字下虛急反)。

啜噉(川拙反下音淡俗字也正作啗)　譀䜕(呀監反亦作喊下呀介反或作㖑大呼大怒也)。

漂沒(匹遙反)　枉橫(王往反下獲孟反)。

𤮲腹(烏貢反下封目反)　擲羂(持戟反下決兖反)。

跋涉(盤末反下食葉反)　叢家(上族紅反下誅隴反經文從土俗字也)。

巢穴(柴㕛反說文從臼木巛巢字像形似鳥在巢上經從果非也)。

狐狼(上音胡說文祥獸也鬼所乘從犬從孤省聲下音郎似犬銳頭白額形聲字)。

豺貍(上音柴山獸也說文云狼屬狗足從豸才聲下音离說文伏獸也似貙從豸里聲也)。

羆虎(上音悲熊屬也以熊黃白而大猛憨多力說文如羆從熊罷省聲也下呼古反)。

鴟梟(上齒支反下晈姚反怪鳥也)　摶食(上音團)。

擁腫(上音邕拱反下音鍾勇反)　肥脹(上扶微反下張亮反並從肉)。

剌渴(上羅葛反從束從刀考聲僻戾也經文作𦫿非也言剌渴者麤醜也)。

皴剝(七遵反皮起也下邦角反)　挺動(音定)。

𢮓電(上昌熱反正作掣)　銜脣(上音咸下順倫反)。

濤波(上音桃)　塵霧(音務)。

晦冥(灰內反下莫瓶反從冂從日從六冂聲也)　蔽(卑袂反掩也)。

弊壞(毘袂反)　瓨甕(巷江反從江省聲下蓊貢反從瓦雍也)。

膖脹(上朴江反下張亮)　䏣蟲(上七余反經作疽非也下逐融反經作虫誤也)。

疱凸(上白貌反下田頡反)　鋒出(上音峯)。

我為(榮偽反)　騰踴(音勇上徒能反從舟)。

􂧉􂧉(尸忍反或作哂哂小笑貌也)　欲數(上聲也)。

聽我(體盈反)　矛楯(上莫侯反下音順從木)。

蹋芭蕉(談臘反次音已下音焦草樹名也)　喜樂之樂(上五教反下音洛)。

已命(音幾)　斧斫(章若反)。

椎何(上直追反)　藕花(五狗反)。

秉智(音丙手執禾日秉)　鈎餌(古侯反下音二)。

鈎牽(遣賢反)　有樂(音洛)。

鄙賤(悲美反)　數得(霜捉反)。

猒足(伊閻反平聲)　蠅墮(翼繒反下徒臥反)。

治汝(音池)　禁我(音金)。

虧損(屈危反說文從亐從虍從隹也)　短促(取欲反)。

嬈亂(泥鳥反)　欲道口(唐老反韻詮道口說)。

堅硬(額更反)　鹹水(音咸)。

踰增(音逾)　懍厲(立錦反)。

憒𠆴(迴外反下奴簞反俗作鬧經作𠆴不成字)。

擾亂(而沼反說文從手從夒􄈩音奴刀反夒字從已從頁從止反經從憂作擾誤也)。

蜂採(音豊)　劒矟(音朔)。

投淵(恚緣反深也象水深也)　炙身(征亦反上從肉)。

棘刺(上居力反從並二束經從來非也下此恣反從刀朿聲經從夾非也)。

編掾(上必綿反下緣縣反)　墾殖(康佷反耕也下承力反種也)。

輕躁(遭到反不安靜也)　耽著(上多甘反下長略反也)。

諸愆(羌言反)　燧鑽(上音遂火燧也下祖亂反取火具也)。

鷰巢(上音宴玄鳥也)　當潰(音會爛也蒼頡篇川決也)。

攀緣(普斑反)　𢩌髆(音博說文從骨從尃聲尃從甫從寸也)。

猨猴(上音袁或作猿下音侯)　親昵(尼票反昵亦親也)。

身瑣(蘇果反從玉𧴪聲𧴪音同上從巢者非也)　挽於(𠕀阪反)。

撲火(普卜反古文作文)　導道(上導字去聲引也下道字上聲達也)。

分受(汾問反)　罪戮(音六煞也)。

塵埃(上塵字從鹿從土下音哀說文從土從矣字從􂖗從𠂕􂖗音以𠂕音始今隷從省也)。

腐壞(扶武反壞恠也)　掉動(亭曜反)。

膿血(音農從肉)　珁㼜(烏浪反盆也從瓦央聲或從皿作盎同)。

垢膩(尼雉反從肉貳聲)　嘶破(先奚反嘶亦破也)。

麁澀(霜立反說文從水從四止二倒二正會意字也)。

猫狸(上音茅又音苗亦通或從豸作貓下音離伏獸也猫類野獸也)。

鼷鼠(上音奚有毒鼠也或謂之甘口鼠鼠字象形)　杌樹(音兀)。

􃬊熾(上音豹火􃬊聲也)　猖狂(上音昌下逵王反)。

諠􃶣(暉袁反)　強笑(渠亮反借音笑字從竹犬)。

跳躑(上音調下程石反)　叱吒(上嗔質反下樀嫁反大嗔怒也)。

拍䏶(上普伯反下瓶袂反)　或嘯(音笑)。

俠怨(上音叶下威院反)　邃眉(雖醉反從穴遂)。

饕餮(上他刀反下天涅反杜預曰貪財曰饕貪食曰餮或作叨飻)。

長胭(音燕項也從肉經從口非也)。

疣㾽(上音尤下長類反左傳有沈溺重㾽之疾小者名肬大曰贅音之芮反並從疒形聲字疒音女戹反)。

陰尻(上陰字說文從𨸏從云今聲下苦高反蒼頡篇尻髖也從尸九)。

兩膝(音悉從肉桼聲說文作䣛從卪)麁褐(音曷)。

振悚(粟勇反從心從束也)　捋調(鸞括反從手從捋省聲下亭曜反)。

撓擾(上音蒿經作秏非也擾字前說也)　哮吼(孝交反前已具訓釋訖)。

欻然(薰律反忽也)　膽勇(耽敢反勇字下從力)。

逃竄(上唐勞反下倉乱反)　衝屋(觸鍾反)。

蜂窠(苦和反從穴)　礕礰(上疋歷反下音歷)。

肌體(居宜反從肉几)　渚中(諸汝反)。

頻螺(盧禾反梵語迦葉名也梵語不切當)。

* 百千誦大集經地藏菩薩請問法身讚
慧琳集

醍醐(上弟泥反下戶孤反文字集略曰醍醐是酥酪之精醇者古今正字並從酉是胡皆聲)。

芭蕉(上伯麻反下即遙反王注楚辭曰芭蕉香草名也文字指云生交阯郡葉如席煑可以紡績為布汁可以漚麻
也古今正字二字並從草巴焦皆聲也)。

瞋恚(下一季反說文恚憎也從心圭聲也)。

胎孕(上貸來反下蠅甑反淮南子云婦孕四月而胎蒼頡篇胎未生也鄭注禮記孕妊子也說文胎從肉孕從子也)。

而齅(下休又反說文以鼻就臭曰齅從鼻臭聲)。

甘蔗(下遮夜反)。

瞖瞑(上翳計反韻略曰障目曰瞖下覓瓶反左傳謚曰靈不暝曰成乃暝說文暝翕目也並不從目)。

* 梵本普賢讚一卷(讚中自有音訓)

* 梵音文殊讚一卷(讚中自有音訓)

* 吉祥讚一卷(讚中自有訓釋)

* 龍樹菩薩為禪陀迦王說法要偈慧琳撰

唼食(上音迊顧野王云鳧鷖之類口食謂之唼也孝聲嗍也古今正字義同從口妾聲或作𠯗)。

日㬥(蒲􂏖反顧野王暴曬也說文晞也從曰從出從拱從米經文從火作爆爆音豹是燒柴竹聲也非經義也)。

齟掣(上疾與反聲類齟嚼也說文亦從口作咀)。

䶩齧(上䶩字諸字書並無此字譯經人隨意作之相傳音在諸反非也正合作𪘨音陟皆反謂沒齒齩也廣雅云𪘨
齧也古人釋云斷筋骨也又有音䶩為截亦非也下研結反前法花音義云噬齩也少噬為齧沒齒為𪘨於義為正古今
正字齧亦噬也從齒㓞聲也經從口作嚙非也㓞音口八反)。

矛𥎞(上莫侯反說文矛長丈二建於兵車也經從金作𨥨古字也下倉亂反廣雅𥎞謂之鋋也考聲云短矛也古今
正字從矛贊聲經從木作爨誤也鋌音時旃反贊音讚)。

* 勸發諸王要偈慧琳撰

飴蜜(以之反方言飴謂之餳也說文米糵煎也從食台聲)。

傲慢(上敖告反考聲云憍倨也經作慠非也)。

訓馴(下恤遵反司馬彪曰馴從也廣雅馴善也說文順也從馬川聲)。

榜楚(上白萌反廣雅榜擊也聲類亦笞也說文從手旁聲笞音癡)。

針鋒(下否逢反文類曰鋒𨦣也說文刃端也從金夆聲經作鋒古字也)。

齟齘(上疾與反考聲嚼也下骸戒反方言齘怒也說文齒相切怒也從齒介聲經從爪作𪗢非也)。

* 馬鳴菩薩傳慧琳撰

銘其(上覓瓶反鄭注考工記云銘之言名也禮記銘之義書美而不稱惡也顧野王鐫刻金石也說文從金名聲也)。

綰達(彎版反許叔重注淮南子曰綰貫也攝也灣音烏關反)。

卓犖(力卓反考聲云犖高皃也說文從牛勞省聲也)。

燭幽夜(上鍾蓐反考聲照也經從屬作爥非也)。

* 龍樹菩薩傳慧琳撰

騁情(抽領反杜注左傳馳也走也說文直駈也從馬𦥚聲也甹音疋丁反)。

錙銖(上滓師反下樹朱反鄭注禮記云八兩為錙許注淮南子云十二粟而重一分十二分為一銖說文云錙六銖
也銖權分十黍六重也二字竝從金甾朱皆聲也甾音同上)。

蟬蛻(上時延反下音稅說文蟬虵所退皮也並從虫從單兊聲也)。

* 大阿羅漢提蜜多羅所說法住記
慧琳撰

耽沒羅洲(上膽藍反梵語也經從具作耽誤也)。

住在畢利颺瞿洲(颺音羊象反梵語也)。

窣堵波(上蘇沒反梵語也)。

𠂤𨸏(上都迥反聲類小塊也說文小阜也象形也下扶久反爾雅大陸曰𨸏賈注國語𨸏厚也長也說文大陸也山
無石也象形經並從土作塠埠俗用字也)。

𦔐耨(上殞軍反毛詩傳云除草曰耘說文云除苗間穢也從耒員聲或作耘下奴豆反鄭注周禮耨耘􄈪也說文薅
器也從耒辱聲也􄈪音了薅音蒿耒音雷隊反)。

囊皅(普巴反說文草花之皃也從白巴聲亦作葩)。

* 分別業報略集玄應撰

悛法(且泉反悛改也方言自山而東謂改曰悛廣雅悛更也)。

犯忤(又作迕悟二形同五故又聲類迕逆不遇也)。

蛆蟻(子餘反螂蛆吳公也一名蛆渠也)。

愚戇(都絳反說文愚癡也戇愚也)。

聾瞶(古文瞶䫭二形今作􄈫又作􃩟同牛快反生聾曰瞶聾無識曰瞶也)。

宮㓝(居雄反淫㓝次死也男女不以義交者其㓝宮男子割勢婦人幽閇於宮下真經反罰罪也易也㓝法也井為
㓝法也春秋元命包曰㓝字從刀從井井以飲人人入井爭水陷於泉以刀守之割其惰慾人畏慎以全命也故字從刀
從井也)。

閹身(於撿反說文閹豎宮中閹昏閉門者也謂精氣閉藏也主閉門戶故曰閹也)。

* 婆藪槃豆傳玄應

紱婆(字又作􃩦同甫勿反譯云子依字紱綬)。

撰銘(助臠反撰猶述也廣雅撰定也下莫下反銘之言名也書其功於大常也亦鐫刻金石以紀功德也)。

紕謬(匹毘反禮記一物紕謬鄭玄曰紕猶錯也下靡幼反謬猶亂也謬誤也方言謬訛也說文云狂者之言也從言
翏也)。

大藍(力甘反筐屬也字林大笿也笿杯籠也纂文大筐也)。

馝柯(蒲蔑反馝柯摩羅阿袂多譯云正勤)。

* 龍樹為禪陀迦王說法要偈玄應撰

謳歌(又作嘔慪二形同烏侯反說文齊歌曰謳廣雅謳喜也)。

飲酣(古文佄同胡甘反漢書應劭曰不醉不醒曰酣又樂酒曰酣也)。

樝掣(古文作柤同側加反方言樝取也聲類五指樝捉也)。

飴蜜(又作𩞫䬮二形同翼之反說文米糵也方言飴謂之餳餳音似盈反)。

馴馴(似均反廣雅馴擾也馴善也亦從也說文謂養野鳥獸使服謂之馴也)。

瘤癭(力周反說文瘤腫也腫結不潰散者為瘤聲類瘤瘜肉也)。

* 龍樹菩薩勸誡王頌慧琳撰

躁動(上遭到反顧野王云躁猶動也賈注國語云躁擾也鄭注論語不安靜也文字典說從足喿聲喿音同上經從
心作懆音草非也)。

慘毒(惻錦反考聲云甚也毒也說文音千感反訓義同從心參聲經從玉作𤨵非也)。

號嗁(上号高反考聲云大哭也說文云呼也從号虎聲也經從口作吁非也下第泥反文字集略云哭而無節也說
文號也從口虒聲也虒音同上頌中從帝作啼俗用字也)。

煻煨(上蕩郎反考聲灰兼細火也下烏迥反廣雅煨熅也說文盆中火也並從火唐畏皆聲也)。

牀簀(下爭革鄭注禮記文簀謂牀也郭注爾雅簀牀板也說文牀棧也從竹責聲也頌中從木從此作枇誤也若依
字訓釋甚非經意也故不取也)。

啄心(丁角反廣雅啄齧也考聲云鳥啄也說文鳥食也從口豖聲也豖音丑足反頌中從卓作啅非也)。

百矟(下山卓反廣雅矟矛埤蒼云矟長丈八也經作槊字是木名也)。

相掐(口洽反埤蒼掐抓也古今正字亦抓也從手臽聲臽音土高反)。

斲頂(丁角反頌文從登作鄧俗字也)。

* 賓頭盧為王說法經玄應

榮樂(為明反榮猶光華也光寵也經文作嬫非也)。

* 請賓頭盧法慧琳撰

氍氀(上具愚反下色千反前已重重具訓釋訖經從叟作㲣非也)。

皆萎(委為反毛詩云無草不𣦸無木不萎傳曰草木皆有𣦸葉也蒼頡篇萎黃病也通俗文萎悴惡也聲類蔫菸也
形聲字也菸音於)。

被擯(賓印反考聲擯棄也從手經從人作儐非經意)。

* 提婆菩薩傳慧琳撰

醻鑿(傳文作酬酢非正字上醻音讎　鑿音昨毛詩注醻勸也爾雅醻報也文字釋訓云以言對答也說文主客獻
酬以禮成也或作詶集訓云以言荅也傳文字書酬酢錯用非也案醻鑿者提婆菩薩以正理醻對外道也古人有言曰
不道則不知不鑿即不徹故譯經者有酬酢文言字非正體今據古今篆隸以正之也)。

拊匃(上孚武反顧野王拊猶拍也廣雅擊也說文從手付聲下吁邕反說文匈膺也從勹凶聲或作𦙄)。

叩地(口候反考聲云𩠐至地也經文作扣錯用也)。

* 迦丁說當來變經一卷慧琳撰

徯戀(上奚啟反孔注尚書傒待也說文亦待也從彳奚聲或作􄈬也)。

詆􂏖(汦禮反蒼頡篇詆欺也說文從言氐聲經從及作訯非也)。

跛蹇(上波我反賈注國語云跛行不正也考聲跛蹇也古今正字從足皮聲也下揭偃反說文蹇跛也從足寒蹇省
聲也經從馬作騫非也)。

* 勝宗十句義論慧琳撰

幖幟(上縹遙反前注句經已具訓釋下昌志反廣雅幟番也考聲云幟記也以帛長五尺廣半幅綴於旗上也古
今正字從巾戠聲戠音軄)。

* 金七十論卷上慧琳撰

岸褫(遟尒反考聲褫落也說文從衣虒聲虒音斯)。

** 卷中

􄈭繞(上鄧能反蔓草也從草從𠢧)。

夜售皮陀(售音讎呪反梵語論師名之也)。

𡼡習(上吁軍反考聲風至之皃也又習行已久無如之何說文從􂏱從黑經從草作薰是香草也與經義乖也􂏱音
丑列反)。

** 卷下

二插(初洽反聲類云㓨之使人也說文亦㓨內也從手臿聲插音同上音)。

先揲(先葉反顧野王揲謂數也周易揲之也說文閱持也從手枼聲音􃱕也)。

如繖(思嬾反顧野王繖即蓋也古今正字從糸散聲嬾音蘭旦反)。
一切經音義卷第七十六


一切經音義第七十七

翻經沙門慧琳撰

  
  * 
音釋迦譜十卷
釋迦略譜二卷(舊目一卷)
釋迦方志二卷
釋氏系錄一卷
大周經目十五卷
已上五集錄三十一卷同此卷音。

** 釋迦譜序卷第一

儲宮(上音除副君也即今之太子所居亦謂之春宮也)。

舛駁(上川耎反顧野王云差舛不齊也說文對臥也從夕􃱇相背也下邦邈反漢書云白黑雜也說文色不純也從
馬爻聲夂音知几反􃱇音跨譜文作駮俗用字也)。

博訊(上補莫反博字從十從甫從寸下音信毛詩傳曰訊問也說文從言卂聲譜文作誶誤也卂音同上)。

搏食(上斷欒反初食地味未有匕箸而食之故名搏食從手專聲文中作揣非也)。

薄餅(并郢反古今正字云熬餈也從食并聲譜作餅俗字也餈音慈)。

刑笑(霄曜反毛詩傳云􂡷侮之也顧野王云為所鄙恡而笑之也古今正字笑喜也從竹犬聲譜文作咲
俗字也)。

穅𥢶(上正康字也從禾康聲康字說文從米康聲下公外反蒼頡篇云𥢶麤穅也說文從禾會聲)。

懿摩(上衣兾反爾雅云懿美也說文專久而美也從壹恣聲譜作懿俗字)。

軒暭(上憲言反下豪老反帝糸譜云軒軒轅皇帝也暭少暭也皆古之帝王号也)。

大椿(黜倫反古今正字云上古大椿以八千歲為春八千歲為秋經典釋文此木生江南以三万二千歲為一年)。

擯㡿(上賓刃反下音尺前雜事律中已釋)。

擯黜(椿律反范寗集注穀梁云黜退說文從黑出聲也)。

闚𨵦(上苦規反下庚朱反說文云闚𨵦從門規聲考聲云𨵦亦闚也從門俞聲)。

瞬動(上尸閏反說文云開合目數搖動也從目從舜說文正作瞚赤作眒)。

􃷣轉(上於遠反說文云夗轉臥也從夕臥有節故從𠃜也譜文作惋是歎惋字非也𠃜音節)。

膩吒(上尼利反下乇加反乇音知厄反)。

鏺樹國(上補未反國名也)。

麁獷(摑猛反考聲犬悍戾不可附也譜從麥作􂌶是麤麥也非兇獷之字)。

憒𠆴(上瑰外反蒼頡篇云憒乱也說文從心貴聲亦迴外反下正閙字音鐃教反已釋訖譜作闠俗字)。

翡翠(上肥味反下七醉反字統翠青羽雀也出欝林異物志云翡翠作巢在高樹之顛去地七八文夷人稍稍下之
令去地七八尺待其子欲成然後取之說文翡赤羽雀也二字並從羽非卒聲也)。

鳧鷖(上補無反毛詩傳云鳧水鳥也顧野王云即水鴨也說文舒鳧鷖也其飛几几從鳥從几几亦聲也下益奚反
毛詩傳云鷖鳧屬也說文從鳥殹聲几音殊殹音烏計反)。

髦鬣(上音毛廣雅云髦大也說文云髮也從髟毛聲下廉輒反杜注左傳云鬣須也顧野王云鬣者馬頂上長毛也
說文𩬊鬣也從髟鼠聲髟音必遙反鼠音同上譜文作鬣非也)。

歔欣(上許於反顧野王云歔出氣也下虛殷反廣雅云喜也說文二字並從欠虛斤皆聲也)。

脚􄈮(上正脚字從月從谷從卪下船耎反說文云􄈮足腓膓也從月􄈮聲也􄈯音端)。

眼睫(尖葉反說文目傍毛也從疌聲譜文作𥇒或作䀹並俗字疌音捷說文作䀹)。

** 第二卷

澣濯(上桓椀反劉兆注公羊傳云濯生練曰涑去舊垢曰澣古今正字從水幹聲亦作浣譜作浣俗字也下憧角反
毛詩傳云濯滌也說文浣也從水翟聲)。

迭代(上田結反杜注左傳云迭更也方言迭亦代也說文一曰达也從辵失聲达音他計反)。

蔚映(上音尉廣雅云蔚翳也說文從廾尉聲)。

牀榻(上狀莊反正體字也下貪臘反釋名云牀狹而長者謂之榻古今正字榻平也從木􂰌􂰌音同上)。

挑象(上眺聊反聲類云挑抉也說文從手兆聲抉音淵悅反)。

昕赫(上喜斤反說文云昕旦明日將出也從日斤聲)。

婚娉(匹併反顧野王云娉問也娶妻及禮賢達納徵束帛相問曰娉說文從女𦥚聲也𦥚音匹丁反)。

曾眴(玄絹反說文云眴目搖也從目旬聲旬音同上)。

㯉􄈰(上褚豬反賭戲也)。

手捺(難怛反字林云捺搦也古今正字揑也從手奈聲揑音年結反)。

拼弓(上普耕反說文拼彈也從手并聲或作抨也)。

煎憂(上節煙反譜作𤐄俗字也)。

痿黃(上音萎鄭注禮記云痿病也蒼頡篇不能行也說文痺也從疒委聲)。

親戚(清亦反孔注尚書云戚近也顧野王近所以為親也說文從戊從尗聲也譜作􄈱非也下文慘慼字同也)。

顰蹙(上苾賓反下酒育反顧野王云顰蹙憂悲不樂之皃說文云涉水顰蹙也從頻卑聲譜作嚬笑也俗字也)。

流㳄(下羡延反考聲云口中津也從欠從水亦作涎或作湺譜文作涎俗字也)。

心胏(孚廢反白虎通云胏之言費也金之藏也白色字書云言火藏今以為金藏也說文從月􄈲聲􄈲音貝也)。

脾腎(上婢彌反白虎通云脾之為言辦也所以積釋稟氣土之精也色黃說文土藏也從月卑聲下神忍反白
虎通云腎之為言賓也廣雅云堅也水之精也黑陰隅故也說文水藏也從月臤聲也臤音堅)。

噴鳴(上普悶反說文云吒也一云鼓􃳢也從口賁聲也吒音都嫁反)。

騷動(上掃􄈳反顧野王云騷動搖之皃也說文擾也從馬從蚤聲也)。

𧶻易(上忙𠋫反顧野王云貿猶交易也說文易財也從貝卯聲卯音夘也)。

噓唏(上希居反鄭注禮記云噓噓􃚐之聲􃚐音敗顧野王云口出氣經曰噓下許冀反言唏痛也哀而不泣曰唏說
文二字並從口虛希皆聲)。

** 第三卷

仡然(上銀訖反考聲云侄仡癡皃不前皃也說文從人乞聲侄音珍栗反譜從山作屹誤也)。

道徑(經定反考聲云步路也隊上道也顧野王小路也不循大道枉曲而行亦曰小徑廣雅邪路也說文從彳巠聲
巠音經)。

踠轉(上冤遠反已釋第一卷中譜作踠非夗轉字也)。

悲嘶(先奚反方言云嘶噎也郭注云咽痛也蒼頡篇散也說文從言作𧬊云悲聲也從言斯聲)。

勸㢡(將兩反方言云秦晉之間相勸曰㢡古今正字勵也從廾將聲也廾音恭隴反)。

喁喁(虞恭反淮南子云群生莫不喁然仰其德也說文眾口上見也從口禺聲)。

罥索(上涓兖反蒼頡篇云罥罿也廣雅罥罘罟也聲類云係取也古今正字從𠕀員聲罿音昌容反罘音扶流反譜
作鞙非也)。

嫈嫇(上􃎾莖反下麥耕反考聲云嫈嫇下里婦人貌也嫇嫇亦小人皃也說文嫈小心態也從女榮省聲嫇從女冥
聲也)。

盼目(上攀慢反字書云盼美目皃也毛詩傳云黑白分也古今正字從目分聲譜作盻音許乙反非經義也)。

蛹生(上餘腫反說文云蛹繭蟲也從虫聲甬也甬音同上)。

霹靂(上甹覔反下零的反史記云霹靂者陽氣之動也說文並從雨辟歷皆聲譜作礔礰俗字也)。

挽弓(上音挽考聲云引弓也古今正字從手免聲正作輓譜作𢱍誤也)。

其鏃(宗鹿反廣雅云鏃𨬙也說文鏃剌也從金族聲也)。

老姆(矛候反鄭注儀禮云人年五十無子出而不復嫁能以道教人者也亦云女師古今正字從女母聲)。

虎兕(辭紫反山海經云兕在湘水南狀如牛蒼黑色郭璞云一角青色重千斤說文象形也譜作兕俗字)。

吽嚇(上呼口反賈逵云吽呼也聲類噑也古今正字從牛口聲亦作𤘽或作呴譜作吼俗字也下赫亞反鄭箋詩云
以口非人謂之嚇埤蒼哮嚇大怒也古今正字從口赫聲)。

恬憺(上牒嫌反方言云恬靜也說文從心從甜省聲也下談敢反亦音談說文憺安也從心詹聲)。

哮呼(上呼交反說文云豕驚散聲也從口孝聲亦作虓下音虎孤反)。

億姟(改哀反考聲云姟大也數名也從女亥聲)。

時攘(壤章反考聲云得拒也推也止除也說文亦推也從手襄聲)。

** 第四卷

蚑行(上蚑字考聲音奇古今正字云蟲行也說文從虫支聲也)。

栽櫱(岸割反孔注尚書云顛仆之木而生曰櫱郭注爾雅云櫱木餘也說文從木𦵮聲亦作枿譜文作栽𦾨非)。

鏟炙(上初盞反廣雅土籤謂之鏟說文云鏶也一曰平䥫從金產聲譜作𥊓誤也鏶音集韱音妾閻反下征亦反)。

𤓪炭(上井消反廣雅云𤓪黑也說文云所燒也從火雥聲或作𤊙雥音才甲反)。

頞那山(安曷反西國山名也)。

瞻矚(之欲反韻略云矚視也考聲云視之甚也眾目所歸也從目屬聲屬音同上)。

有黠(遐軋反方言云自關而東趙魏之間謂慧為黠郭璞云謂慧了也顧野王姦黠也利也說文從黑吉聲也)。

盥漱(上官椀反下搜又反說文云盥澡手也從臼水臨皿也譜作𣹉非也臼音菊皿音明丙反椀音烏管反)。

寶屐(擎戟反顧野王云孔叢子高方屐以見平原君也古今正字屐屩也從履省支聲屩音居略反譜作履傳寫誤)。

** 第五卷

冠幘(上古歡反。白虎通云冠者卷也所以卷持髮也。廣雅有十八種冠。所謂無追章甫委皃牧􄈴絻通天遠遊進賢
高山方山惠文􃵊華却非却敵獬豸皮弁冕皆冠也。說文冠卷也。所以卷髮弁冕之緫名也。從冖從元從寸。冠有法度故
從寸。下爭革反。廣雅䌯㠼幘也幘錯也。方言云覆髻謂之幘巾。或謂之承露蔡雍獨斷幘者卑賤執事下冠者之所服也。
有緣幘赤幘執事者貴賤皆服之。文者長耳。武者短耳。稱其冠也。說文幘髮中有巾曰幘。從巾責聲􄈴音吁絻音問豸音
宅介反。冕音免。卷音厥阮反。䌯音丘園反。蚚音欣靖音七藥反嫧音責髻音計冖音覓譜文之中從竹作簀非也)。

轉鐩(隨醉反音義第三十卷中已具釋譜作燧俗字行已久矣)。

王這(言件反蒼頡篇云這迎也古今正字從辵言聲)。

拘躄(上矩愚反下并亦反顧野王云躄謂足偏枯不能行也古今正字從足辟聲亦作𣦢譜作癖非也)。

涸池(上何各反已具釋音義第四十二卷中)。

蜎蜚(上一緣反下匪微反已釋弘明集)。

綩綖(上冤阮反下音延)。

幢旄(上濁江反下音毛顧野王云凡旄者皆旄牛尾也施於幢旌之端旄牛背膝胡尾皆有長毛剪其毛以用之也
說文從㫃毛毛亦聲也譜從巾作􄈵非也)。

疴耆(上惡何反五行傳云時即有口疴說文病也從疒可聲也聲類作痾譜作痾誤)。

珍奇(上窒隣反說文從玉㐱聲譜作殄非也下妓冝反說文云奇異也從大從可譜作琦玉名也義相近也)。

叵遇(上普可反字書云叵不可者也古今正字從口從匚匚音方)。

僚屬(上了彫反孔注尚書僚官也左傳云同官曰僚又曰大夫臣士士臣皂皂臣隸隸臣僚顧野王第九品人也
古今正字從人尞聲亦作寮譜作遼誤也下殊欲反)。

** 第六卷

赭容(上遮野反郭注山海經云赭赤土也說文從赤從者者聲也)。

聲曖(烏載反顧野王曖然溫和皃也古今正字從日愛聲譜怍曖誤也)。

光鑠(商弱反毛詩傳云鑠美也郭注方言光明也說文從金樂聲)。

縠淨(上紅屋反西國土名也)。

居泜(丁禮反西國比丘尼名也)。

隱曀(伊計反比丘名)。

沮壞(上才與反毛詩傳云沮壞也古今正字從水且聲譜從破因作爼非此義音莊呂反乖文意下胡恠反)。

珕須那(力計反西國尼名也)。

輪轢(下力的反蒼頡篇云轢𨋁也說文車所踐也從車樂聲𨋁音女展反)。

蹈蹋(上徒号反下談臘反亦作踏譜作蹹誤)。

來鎮(窒隣反)。

祈道(上巨依反毛詩傳云祈求也說文從示斤聲譜作蘄義同也)。

怒拳(上奴覩反下音權譜作捲俗用字)。

狗齧(研結反)。

涎唾(上羨延反正作㳄下吐臥反)。

** 第七卷

窈窈(要皎反說文云深遠也從穴幼聲亦作窅)。

稻畦(惠圭反風俗通云秦孝公以二百四十步為畮五十畮為畦王逸注楚辞云畦猶區也說文義同上從田圭聲)。

隄䧜(上弟奚反韋昭云隄積土為封限也說文唐也從阜是聲也下蕩郎反古今正字云長沙人謂隄為䧜從阜唐
聲亦作塘)。

亟於(上兢力反鄭注毛詩云亟急也爾雅速也說文義同也從人從口從又從二二天地也言人生天地間口手最
急會意字也又音器今不取)。

道蠧(都故反鄭注周禮云蠹食人器物者白魚是也說文木中蟲也從䖵橐聲譜作蠹誤也)。

切磋(倉柯反)。

剖擊(上普口反孔注尚書云剖猶破也蒼頡篇析也說文判也從刀咅聲譜作掊非也音𤼃講反略譜中掊擊義同
此已釋更不重出耳)。

駛水(上師利反蒼頡篇云駃疾也古今正字從馬史聲也)。

眩冐(上玄絹反蒼頡篇云眩視不明也賈逵注國語云眩惑也說文從目玄聲)。

坌者(上盆悶反字詁云土汙盆也)。

** 第八卷

㱇然(上所力反埤蒼云恐懼也公羊傳云㱇然而駭也說文悲意也從欠嗇聲也)。

求斠(江岳反廣雅云斠量也譜義決勝負也說文平斗斛也從斗冓聲或作角也)。

擘裂(上拼陌反譜中作擗非也音瓶覓反非此義也)。

掊地(上蒲侯反考聲云掊手􃴬也古今正字從扌咅聲今俗音呼為庖譜作鉋非也)。

癃殘(上力弓反許叔重注淮南子云癃癘疾也蒼頡篇固疾也說文罷病也從疒隆聲譜作𤸇俗字也)。

灰𠂤(都迴反小𨸏也譜作塠俗字也𨸏音負)。

髣髴(上芳𠕀反下芳味芳勿二反漢書云髣髴相似聲類見不審諦也古今正字並從髟方弗皆聲說文作仿佛古
字時不用)。

** 第九卷

𥉕𥉕(木蓬反毛詩傳曰矇者目瞳瞙覆而無見也說文不明也從目􂑃聲譜從日作曚書誤也)。

嘷咷(上号牢反下道勞反譜作噑咷俗字也)。

矛矟(雙捉反)。

鍼鋒(上執林反下𢾭容反)。

蛣蜣(上輕吉反下却香反)。

蝮蠆(上蜂目反下丑介反)。

㿇㿇(尋立反諸字書撿並無此字㿇㿇者俗語也蓋謂風䖹皮膚間㿇㿇然也)。

噦噎(上宛月反集訓云噦逆氣也說文忤氣也從口歲聲下煙結反考聲云噎咽喉氣塞不通也毛詩傳憂不能息
也說文飯窒也從口壹聲)。

屯蹷(下卷月反梵語也)。

蛻化(上輸苪反廣雅云復育蛻也說文蟬蛻所解皮也從虫兊聲)。

佛頿(子雌反說文云頿口上須也從須此聲今譜中從洛從毛非也本俗字從咨從毛作𣯃書人不會又改從洛偽
中更偽亦非也釋迦譜從髟作髭亦俗字也)。

** 第十卷

麁澀(上倉烏反下霜立反正體字也)。

慷慨(上康朗反下口愛反說文壯士不得志也二字並從心康既皆聲也說文正作忼)。

舟航(鶴岡反義已具釋高僧傳今譜作桁非也)。

溉灌(上飢利反顧野王云溉猶灌也灌亦𣵽也古今正字並從水既雚皆聲也雚音胡官反)。

緘之(上甲咸反說文云緘束篋也從糸咸聲也)。

事泄(仙列反鄭箋詩云泄發也說文從水世聲或作洩泄並俗字也)。

以蠟(藍閤反埤蒼云蠟蜜滓也古今正字從虫鼠聲也譜從月作􃅜非也)。

排㧤(上敗埋反廣雅排推也推音他雷反顧野王云排𢪔也說文擠也從手從非聲也下康浪反韻詮云以手拒也
杜注左傳云拀禦也賈注國語云拀救也字詁張也廣雅遮也強也商也方言懸也周易知進而不知退也說文拒扦也
從手亢聲也譜中從黨作攩非也擠音精奚反)。

之這(言建反已釋前卷)。

拘睒彌(中苫􃪙反梵語國名也)。

* 釋迦氏略譜一卷

釋迦譜(晡母反釋名云譜布也廣雅譜牒也古今正字譜者布列見其事也從言普聲)。

繁縟(上音煩考聲云多也眾也下儒燭反說文縟繁也釆飾也從糸辱聲)。

斷鼇(昂高反王逸注楚辭云鼇大龜也列仙傳云有巨靈之龜背負蓬萊大山而抃戲於滄海之中也說文從黽敖
聲也)。

紛糅(女救反鄭注儀禮糅雜也或作籾序本從糸作糅錯書非也)。

較定(上音角廣雅云較明也考聲挍其優劣也略也尚書大傳云較其志見其事也或作角競也試也或從㕛作較
古今正字從車從交聲也)。

錠光(上亭甯反先佛名号也)。

炤灼(上音照下章若反廣雅云炤灼明也說文並從火召勺皆聲)。

姻媾(上音因杜注左傳云姻猶親也爾雅壻之黨為姻白虎通婦人姻夫而成故曰姻下鈎候反毛詩傳云媾厚也
賈逵注國語云重婚曰媾說文亦同並從女因冓皆聲)。

璣蚌(上居冝反孔注尚書云璣珠類也字書小珠也說文珠不圓者也從玉幾聲下龐講反前金光明最勝王經中
已具釋)。

系嫡(上奚計反爾雅云系繼也世本有帝系篇謂子孫相繼續也說文亦繫也從系系聲也籀文從爪作􄈶下丁歷
反字書云嫡長也說文孎也從女啇聲)。

寰㝢(上音環下于矩反籀文㝢字也今正作宇杜注左傳云於國則四垂為宇爾雅字大也尹文子四方上下謂之
字說文從宀于聲)。

淵微(上抉玄反毛詩傳曰淵深也下正微字也今從彳作􄈷音尾非反廣雅云微細也說文妙也鄭注禮記少
也言周公且雖以土圭揆曰猶未盡其深妙也今譜作漢滶殊失義理不之取)。

獫玁(上力贍反爾雅云犬長喙曰獫說文黑犬黃頣也犬之黑名也下戲撿反毛詩傳云北狄也或云獫狁鄭玄云
即今之匃奴也古今正字二字並從犬僉嚴皆聲)。

史籀(音宙周宣王史官名也初變古文為大篆)。

昭晣(之例反毛詩傳云晣明也說文從日折聲)。

震駭(諧買反)。

欄楯(上音蘭下音順)。

妖冶(上於嬌反考聲云婦人巧作姿態也下餘考反周易云冶容誨淫說文從冫台聲冫音冰也)。

皆躓(知利反顧野王云躓猶頓也說文從足質聲)。

澣之(桓椀反鄭箋毛詩云澣濯也劉兆注公羊云去舊垢曰澣說文濯衣垢也從水幹聲亦作浣譜作浣俗字也)。

蓱沙(上並冥反西國王名也譜作洴誤)。

騷擾(上桑勞反郭注爾雅云騷謂搖動也古今正字從馬蚤聲譜作搔是搔摸也乖動義下而沼反正體字)。

殯斂(上賓牝反下廉艷反何休注公羊傳云大歛而從棺曰殯說文死在棺將遷葬賓遇之也從歺賓亦聲譜作儐
誤)。

羝羊(上底黎反羯羊也譜作𦍞俗字也)。

下躡(女涉反)。

懲誡(上直陵反)。

摹影(上慕胡反埤蒼云摹取象也說文規也從手從莫聲)。

霧曖(哀改反已釋前譜第六卷)。

循行(上音巡廣雅云循從也說文行也從彳盾聲也)。

沙􂌞(昌遶反俗字也正作𪍑從酋)。

葛藟(律鬼反郭注爾雅云藟藤也文字典說草也亦葛蔓也從廾畾聲畾音雷)。

** 釋迦方志卷上

輸賝(恥林反字書云賝瑤也古今正字從貝罙聲)。

奉贄(之貳反古今正字云贄幣也從貝執聲)。

延袤(莫候反聲類云袤長也說文南北為袤從衣矛聲)。

臨洮(討勞反隴右郡名近洮水也)。

崆峒(上音空下音同山名也)。

日磾(丁奚反黑石也可以染繒漢書有金日磾人名也)。

緗簡(上想羊反已具釋音義第十八卷中)。

輶軒(上音猶下歇言反毛詩傳云輶輕車也古者採詩使者所乘方言序云輶軒使者所以巡遊萬國釆覽異言周
秦之季其業隳癈也即如今之採訪使也)。

臮貞觀(上其義反杜預注左傳云𦤌至也說文從依自聲今亦多從旦作暨𠂢音吟從三人也)。

獯狁(上訓云反下音允考聲云匃奴別名也唐麌謂之獯鬻周謂之獫狁漢謂之􂗏奴今謂之突厥皆北狄也)。

西敧(起冝反顧野王云敧不正也亦作𢼨說文從支奇聲也)。

蕪薉(上音無下紆衛反顧野王云薉謂不清潔也古今正字並從草無歲皆聲)。

烏𨭝國(師戒反)。

鄯善國(上音善)。

燉煌(上徒昆反漢書云燉煌郡名武帝後元年分酒泉置也杜林以為古瓜州今沙州是也)。

吐谷渾(中音欲蕃部落名也)。

大垖(都迴反已釋前譜第八卷中正作𠂤志文作塠亦通也)。

綊紵(上音甲下除慮反案方志本義綊紵者脫空象漆布為之)。

如蝟(音謂說文形毛似豪猪而小也從虫胃聲)。

瞿𩜁伽山(上具于反次勒登反)。

匾𠥶(上遍沔反下體仾反志從辵作遍遞錯也正從匚匚音方)。

白䃜(益奚反文字集略云黑山寶也古今正字從石殹聲志作瑿亦通)。

瞢健國(上墨𡶤反)。

䅦那呬羅山(上音苗呬音醯異反)。

𢤱悷(上鹿董反下力計反剛強也)。

象鎣(縈暝反亦作瑩)。

覆盋(上孚目反下般未反)。

忽懍國(中林禁反)。

弱齡(音靈)。

齔齒(上初靳反毀齒也)。

為笴(于但反)。

嗢呾(上溫骨反下丹剌也梵語)。

乘縆(剛恒反說文云縆索也從糸恒聲)。

銷杙(蠅即反橛也)。

婆羅屖羅大嶺(先奚反)。

飤虎(上辭自反說文從人食聲)。

半笯蹉國(音努蹉音倉何反)。

磔迦(上竹厄反)。

俗癭(纓郢反說文云頸瘤也從疒嬰聲)。

且尰(屬隴反爾雅云腫足為尰說文作𤺄云脛氣足腫也從疒童聲志文從兀作􄈸是𥰣文兀音尫)。

窣祿覲那(上蘇沒反)。

堊䤈掣呾羅國(上烏洛反次馨鷄反掣音昌制反咀音丹逵反)。

平塏(開改反杜注左傳云塏燥也說文高顯處也從土豈聲)。

鞞索迦國(上婢移反次生㧡反梵語也)。

鴦窶利(中其矩反)。

角處(上江缶反亦作斠志作桶非也義已具前釋迦譜第八卷中正處字)。

髾𩬇(上所交反埤蒼云髻垂者也古今正字從髟肖聲)。

以笏(音忽)。

栗呫婆子(呫音他􄈹反梵語也)。

四廈(沙詐反鄭注禮記云廈今之門廡其形旁廣而卑也古今正字從广夏聲也)。

阿耆波洂(泥禮反梵語也)。

灑火(上沙雅反漢書音義云灑分散也說文云汛水也從水麗聲方志作洒西禮反非也汛音信)。

灰燼(徐進反正作𦎟)。

架釜(上音嫁下音父)。

** 方志卷下

譌也(上吾戈反鄭箋毛詩云譌偽也說文偽言也從言為聲志作訛俗字亦作吪)。

那伽閼剌那(閼音烏曷反剌音蘭葛反梵語)。

鷙鳥(上之利反廣雅云鷙之言執也謂執服眾鳥也鳥之勇銳者也說文擊煞鳥也從鳥執聲)。

生皰(蒲皃反已具釋最勝王經中說)。

曬衣(上所戒反方言云曬暴也說文從日麗聲)。

紺青(上甘憾反說文云紺帛深青而揚赤色也從糸甘聲)。

陗絕(且醮反許叔重云陗陵也說文高也從阝肖聲)。

磐石(上判般反王弼注周易云磐山石之安也顧野王云磐猶根據也聲類大石也說文從石般聲也)。

􂟶株(上岸割反亦作􄈺)。

姞栗陀羅矩吒山(上其一反下摘加反梵語唐云鷲峯山)。

峻峙(音雉)。

搙績(精息反爾雅云績事也業也說文從糸責聲)。

伊爛拏(搦加反梵語)。

捃稚迦(上君殞反中馳膩反梵語也)。

蠻獠(上莫班反廣雅云蠻慢也說文南蠻人虵種也從虫䜌聲下音老字書云牂柯有獠夷異物銘云獠夷獸類也
嗜欲不節以人為肴有過心煞潛行水中㓨取魚鱉𣦸則竪埋棺不臥誤說文從犬尞聲䜌音力專反)。

羯𩜁伽國(力澄反)。

䟽寮(力彫反蒼頡篇云寮小空也說文穿也從穴寮聲)。

潟鹵(上星弈反爾雅云潟苦也郭璞云苦地也古今正字從水舄聲志本作舄誤也下盧古反杜注左傳云鹵确口
角薄之地也說文西方鹹地也從鹵省像鹽形也東方謂之㡿西方謂之鹵也)。

椰子(上野嗟反木名也)。

䮚迦山(上勒恒反)。

宏敞(上音橫孔注尚書云宏大也說文屋深嚮也從宀厷聲下昌兩反蒼頡篇云敞高顯也說文平治高土可遠望
也從文尚聲)。

頗胝(音知)。

􄈻懍國(臨禁反)。

軬荼國(上音飯)。

疱犧(上鮑交反下喜冝反古三皇号也)。

槀街(上工老反下音皆義已具釋高僧傳中方志作衛非也)。

黷武(上音獨)。

貨賂(音路)。

泛漲(張兩反志本作涱非也)。

驊騮(上戶麻反下力由反)。

太宰噽(披美反)。

遽然(渠御反杜注左傳云遽畏懼也說文窘也從辵豦聲方志從心作懅俗字也)。

蠲嗜欲(上决玄反下時至反)。

闞澤(上堪濫反吳中書令也)。

滬瀆口(上胡古反山海經云陽虛山臨于玄滬之水郭璞云蒼頡帝為臨滬水而靈龜負書而出說文從水
扈聲下同鹿反)。

郗恢(上恥知反下苦迴反人姓名也)。

踾然(披逼反埤蒼云踾蹋地聲也古今正字從足畐聲畐音同上)。

巋然(上虧軌反考聲云山孤立也古今正字從山歸聲)。

高悝(苦迴反人姓名也)。

轀輬(上音溫下音凉孟康曰如衣車有䆫牖閉之則溫開之則凉如淳云其形廣大有羽儀也自漢以來唯用載柩
說文臥車也並從車昷京皆聲)。

珠珩(杏庚反大戴禮云珮玉上有雙珩下有雙璜說文珩珮玉上也所以節行止也從玉行聲)。

惟礎(初所反許叔重注淮南子云楚人謂柱𥖽曰礎古今正字云山雲蒸而潤柱礎也從石楚聲𥖽音昔)。

飼鷹(上辭自反字書云從人仰食也說文作飤從人食聲方志伯飼俗字也)。

* 釋迦譜及略譜方志等依入藏目合有諸經要
集二十卷(不音)

* 經律異相五十卷(已音了自有音義兩卷)

* 南齊經目等二十二卷(不音)

* 隨朝經目二十卷(不音)

計六十二卷不音為是藏經鈔及古經目早
已重疊訓釋已廢不行今並不音轉讀者悉
之所以越入藏目次第取後音義同卷者為
足成一百卷也。

* 釋門系錄

擯罰(上賓俊反司馬彪注莊子云擯棄也史記云相與非擯之是也古今正字從手賓聲下煩發反說文云罰罪之
小者言未以刀有所誡但持刀罵詈應罰也從刀詈會意字詈音利也)。

襃德(上保毛反鄭玄注禮記云襃猶進也顧野王云襃猶揚美也說文從衣􃞙聲􃞙音保也)。

㝢寰(上愚句反杜注左傳云寓寄也下患關反文字典說云國之境內也又圻內也從宀睘聲)。

駟馬(上音四)。

銜筞(上狎監反)。

翊化(上餘力反孔注尚書云翊輔也說文從羽立聲)。

將詢(恤遵反毛詩傳云詢問也杜注左傳云問親戚之議也古今正字云謀也從言旬聲)。

稽大偽(上計奚反孔注尚書云稽考也廣雅云問也說文從禾九㫖聲禾音工迷反下危謂反)。

期頥(以之反曲禮云百年曰期頤王弼注周易云頤養也說文從􃫫象形也從頁作頤篆文字籀文作􄈼)。

恪勤(上康譯反孔注尚書云恪敬也說文正作愙義同從心客聲也)。

僧䂮(音略僧名也)。

藉已(上寂夜反下音以)。

戡難(上坎藍反下乃旦反)。

幖幟(上必遙反錄作摽誤也下音志)。

躁求(上遭到反)。

播植(上波賀反下時力反)。

賾不可見(上仕革反劉瓛注周易云賾者幽深之極稱也古今正字從􃫫責聲)。

馭之(上魚據反亦作御)。

以彙(為貴反廣雅云彙類也以其類相牽引也說文從􄈽胃省聲􄈽音啼計反)。

羼提(上察莧反梵語也)。

凱風(上開改反廣雅云凱猶大也爾雅云南風謂之凱風古今正字從几豈聲)。

冥譴(上覓蓱反郭注爾雅云冥昧也說文云幽也從日六日數十十六日而月始虧幽冖聲冖音同下牽戰反廣雅
云譴責也蒼頡篇呵也方言怒也說文謫問也從言遣聲謫音陟革反)。

醇醲(上順倫反下尼龍反廣雅云醇厚也許叔重注淮南子云醲肥甘也說文云醇不澆酒也醲厚酒也二字並從
酉享農皆聲享音同上系錄作醇並通用也)。

糟粕(上早勞反下滂莫反許叔重注淮南子云糟酒滓也粕已𥂖糟也說文義同從米曹聲籕方作醩古今正字粕
從米白聲𥂖音鹿也)。

傅毅(冝記反人姓名)。

蔡愔(揖淫反人名也)。

緘之(減咸反)。

叡肇(上音銃廣雅云叡智也說文云深明也從􃰺目從谷省𣦻音殘古文作睿籕文作叡下音召)。

孱然(上棧焉反漢書音義云孱不齊也韋昭云仁謹皃也說文芸也從孨在尸下一云孨聲也孨音翦)。

欻不(上薰欝反𦵮琮注西京賦云欵忽也說文從欠炎聲)。

未泯(蜜忍反尒雅云泯盡也毛詩傳云滅也古今正字義同從水泯聲)。

炯徹(上坰迥反蒼頡篇云炯明也廣雅光也說文從火冋聲也)。

桎梏(上真曰反下工屋反)。

纂茂(上祖卵反亦作纘)。

智顗(儀紀反僧名也)。

鄴下(上嚴劫反漢書魏郡有鄴縣說文義同從邑業聲也)。

* 大周刊定眾經目錄序慧琳撰

刊定(渴安反杜注左傳云刊除也鄭注禮記云削也廣雅云定也說文從刀干聲)。

廣滲(賫計反孔注尚書云濟渡也杜注左傳云益也賈注國語成也說文從水齊聲)。

聲覃(澹南反毛詩傳云覃長也又云延也說文長味也從􃾀從鹹省作􄈾大篆從西作覃略也今俗用下從􂹲者誤
也􃾀音吼從曰從􄈿非􄉀字也)。

迺下(上奴改反古乃字也聲類云乃至也說文從古乃西聲也今俗用從辵誤也)。

費長房(上肥味反人姓名也)。

聶道真(上尼輒反人姓名也)。

幻師阿夷鄒(莊鳩反梵語也)。

摩尼羅亶(單偘反梵語也)。

鄴都(上嚴劫反說文魏郡縣也從邑業聲也)。

摩訶遮曷旋經(隨緣反梵語亦胡語也不求義也)。

** 第二卷

兜沙經(上都侯反梵語也)。

道龔(云恭僧名也)。

撮寫(上祖捋反禮記孔子曰今夫地一撮土之多是也說文三指撮也從手最聲目錄義所撮其機要寫之)。

支派(拍賣反說文云水邪流分散別也從水從反永字象形字也土攴字說文從半竹從又正也)。

** 第三卷

揣義(上初委反杜注左傳云度高曰􄉁郭璞曰􄉁度成之也說文量也從手耑聲)。

讎挍(上壽流反下交孝反杜注左傳云讎對也爾雅匹也劉向別錄云讎挍經中謂考挍之也風俗通云二人對挍
為讎挍集訓又云二人對本挍書曰讎說文讎譍也從言雔聲經從州從言作詶非也雔音上同)。

寤寐(上吾故反說文云寐覺而有言曰寤下彌未反說文寐臥也並從㝱省吾未皆聲)。

彥琮(上言建反下祚宗反皆僧之名)。

** 第四卷

阿闍貰(音世梵語)。

溥首(音普菩薩名亦經名)。

** 第五卷

睒子經(上苫染反又音琰)。

** 第六卷

摭之(上章亦反方言摭取也陳青徐之間謂取為摭說文摭拾手從手庶聲也或從石作柘訓用同也)。

** 第七卷(無字可音訓)

** 第八卷

勇辭梵志(容腫反古文勇字外道名也)。

木槍刺脚(七羊反集訓云槍兵杖也兩頭銳長文八上施䥫刃名曰槍廣雅刺也下青亦反顧野王云銳
攙入人肉中曰刺廣雅刺箴也說文直傷也從刀朿聲朿音次經作㓨俗字也)。

猘狗(章又反說文狂犬也從犬制聲或作􃬱亦同下狗字經文作苟非也)。

􂑱尼(上音摩梵語也)。

鷹鷂(上憶矝反杜注左傳云鷹鷙鳥也集訓云能制伏眾鳥也御覽云鳥之勇銳者名之為鷙下音曜顧野王云鷂
似鷹而小說文亦鷙鳥之屬形聲字)。

鴟鳥(齒支反莊子云鴟𩿍嗜巤是也說文鳶鳥之屬或從隹作𨾦形聲字)。

** 第九卷

二僑士(巨夭反韻詮云僑寄也考聲客也廣雅才也說文高也從人喬聲喬音同)。

懽喜(上喚官反鄭注禮記云懽悅也說文喜亦懽也從心雚聲目錄中從馬作驩非也雚音同胡官反)。

** 第十卷

曇彌蜱(閇迷反梵語僧名也)。

僧澀多(師戢反梵語也澀字說文從四止二倒二正即澀也從水亦是目錄中及諸經中多從三止作澁非
會意字也)。

** 第十一卷

遞更(上提禮反鄭注爾雅云遞更易也莊子云遞臥遞起也說文更也從辵虒聲也虒音斯或從第從辵非递訓用
同下革行反鄭注周禮云更猶代也說文改也從攴丙聲今作更俗字)。

編之(畢綿反劉兆注公羊傳云編者比連也淮南子許叔重注云編猶列也聲類以繩編次之說文次簡也從糸扁
聲)。

颰陀(盤末反)。

** 第十二卷

遄邈(上垂緣反毛詩傳曰遄疾也尒雅速也說文往來數也從辵耑聲易曰已事遄往下痝剝反王注楚辭云邈遠
也郭注方言云曠遠之皃古今正字從辵貌聲也)。

飄零(上匹遙反毛詩傳云飄猶吹也毛詩又云箕為飄風傳曰暴起之風也古今正字從風票聲下歷丁反詩傳零
落也廣雅云墮也說文餘雨也從雨令聲)。

漚惒(阿鈎反下音和古譯梵語質朴不妙唐云方便)。

** 第十三卷第十四卷
第十五卷

右已上三卷並無字可音訓。
一切經音義卷第七十七


一切經音義卷第七十八

翻經沙門慧琳撰

* 音經律異相五十卷

從第一卷盡第二十二卷。

** 經律異相第一卷

摭採(上征亦反撿也經作攖非也)。

摶食(叚欒反手摶食也說文從手經文從耑作揣非也)。

欄楯(下脣準反漢書音義云楯亦欄也說文欄檻也從木從盾盾音同上檻銜黯反)。

麁歰(下森戢反說文澀不滑也從四止二正二倒書俗作澁非也)。

車轂(公屋反說文輻之所湊也形聲字也)。

減食(監斬反少也損也除肖也說文從水咸聲)。

不眴(下玄絹反王逸注楚辭云眴視皃也顧野王云今人動目蜜相誡語也說文目搖也從目䀏聲䀏音同上)。

優蹹藍(蹹音談納反梵語外道名也或名欝頭藍)。

訮笑(上顯天反蒼頡篇訮訶也廣雅怒也說文爭語訮訮也從言幵聲幵音牽經作𧨘非也字書無此字)。

蕛稗(上弟泥反郭注爾雅稊似稗布地而生穢草也或作稊說文作第古今正字從草稊聲也牌賣反杜注左傳稗
草之似穀也或作粺古今正字云禾別種也從禾卑聲也)。

懍懍(林寢反埤蒼懍悷悲吟之皃也孔注尚書云危懼皃也方言亦敬也文字典說從心廩聲𢤭音同上經文作􄉂
誤錯)。

米穀(下公屋反鄭注周禮九穀謂稻之類也爾雅穀祿也說文云續也百穀總名也從禾𣪊聲𣪊音空角反)。

粃􄉃(上畢弭反顧野王云粃穀之不成者也或作秕也古今正字從米比聲也下恪剛反聲類云􄉄穀皮也或作
􄃰􄉃古今正字從米􄃰)。

刳剔(上音枯方言云刳即𠜓也考聲屠割也剖去中物也說文判也從刀夸聲下聽亦反韻英云解骨也考聲剝也
尚書作𠜓古字也二字並從刀形聲字也)。

㑴嬈(上緝壬反說文漸進也從人手持帚若掃之進下寧鳥反博雅嬈相戲調也古文作𤲶說文戲弄也從女堯聲)。

撾打(上卓瓜反說文馬策也擊也文字典說撾捶也亦打也從手)。

駛河(師事反韻英云急速也從史)。

􃬊𧛵(上苞皃反文字集略􃬊火𤆚也燒柴竹火𤆚聲也說文灼也)。

峛崺(或作邐迤同上音里下音以考聲云沙丘皃也卑且長也委曲相接也古今正字峛崺山脊相連也二字並從
山形聲字也)。

碎𥔐(下坎閤反考聲石相𥔐聲二字正體並從石轉注字也說文云石聲也從石盇聲盇音含臘反)。

轉躁(下遭譟反顧野王云躁動也鄭注論語不安靜也說文或為趮字從足喿聲喿音􃶀到反)。

􄉃穬(下虢猛反字書穬大麥也或是穬穀即稻穀之最弱者􄉃多而米少亦名獷麥亦􄉃多而麵少也)。

慙愧(上雜甘反尚書云惟慙德也說文慙亦愧從心斬聲經作慚亦同)。

霹靂(上篇覓反下零的反玉篇云大雷震也二字並從雨)。

攬掠(上藍敢反下音略收取也或作略有作摬音影擊也恐非)。

** 第二卷

切磋(下倉何反爾雅工人治象也案切磋者持論盡理也)。

讖記(楚禁反河洛出瑞書也徵驗也)。

借兵(上精亦反蒼頡篇云借假他古今正字􃭷取也從人昔聲經作債是債負字非假借傳寫誤也)。

癡騃(下崖揩反上聲字也愚小不慧也無知也)。

坏器(配梅反瓦器未燒曰坏土器也)。

鞞梨(上䯗迷反梵語國王名也)。

怖懅(音巨怖懼也字書中並無此字)。

犇走(音奔也)。

疥𤸇(上音疥風瘡也下刀冲反風結皮起病也玉篇云疲病也老痼病也說文罷病也形聲字)。

拍䯗(上普百反考聲拊也擊也從手白聲下毘米反考聲股外也經作髀俗字也)。

** 第三卷

血㳅(古文流字也)。

拒小(古文短字也今作短也)。

拘睒彌(上音俱下尸染反梵語西方國名也)。

拖拽(上音他下延結反又音以勢反拖挽也二字並從手形聲字)。

角術(上江岳反亦作較古作斠並通也)。

擘裂(上斑麥反考聲手裂也說文作擗下連哲反)。

捊地(自茅反或作抱掊二同以手指捊也經從足作跑非也音雹也)。

奔突(上本門反考聲走也或作犇古文作𩦥亦𩣺說文從犬從賁省聲下鈍訥反犬忽出也或作揬搪揬衝
也說文從犬穴犬在穴中出)。

慘然(上倉敢反戚也憂也)。

僂伸(上力主反左傳傴也廣雅曲也從人從縷省聲也下音申周易屈以求伸說文屈伸也從人申聲)。

鶉鴳(上垂輪反淮南子云蝦蜝變為䳺鶉從鳥從享聲下音晏國語注云鴳鳫鳥也立春鳴立秋去形聲字)。

所閡(下我蓋反或作礙礙止也說文從亥)。

** 第四卷

膞腸(船耎反考聲云腓腸也或作腨􂌦下音長考聲云暢也通暢氣)。

𢷏殺(上龐邈反搏也投於地也下山禮反戮也斬也斷命也)。

僂步(力主反曲也𦝫曲而行也)。

舐菩薩足(上時爾反玉篇云以舌取食也說文從舌氏聲古文作舓也)。

歔欷(上音虛下音希顧野王云口出氣哀歎也泣聲也蓄氣也蒼頡篇立泣餘聲也或從口作噓唏)。

昺著(上兵皿反廣雅昞明也或從火作炳經作昞同古今正字從日丙聲皿音明丙反丙音同上)。

顒顒(愚恭反毛詩云顒顒恭敬皃也說文大頭皃也從頁禺聲禺音同上)。

􃹼千(上鈎候反考聲云取牛羊乳也或從羊作擊古今正字從手𣪊聲也)。

揜蔽(上音奄下卑袂反障也蔽藏也𣫍也或作掩覆有餘也轉注字)。

嫈嫇(上厄莖反下麥彭反考聲云下里婦人皃新婦熊也二字並從女從螢省聲嫇字經作嬪抄寫誤)。

􃸀咷(上号高反下唐勞反玉篇云嗁咷大哭也周易先􃸀咷集訓痛聲也文字典說從虒号聲也)。

𢿘瞤(上霜捉反下閏淪反無故目動也)。

** 第五卷

鐵釴(蠅即反考聲橛也或作杙)。

髠頭(上音兀說文𩮜髮也從髟兀聲髟音必遙反又音杉𩮜音聽亦反)。

𣏾殃(上孕即反考聲云橛也說文從木弋聲經文從金作釴鼎耳也非此義也)。

王欻一日發於善心(薰物反欻忽也卒起也從炎欠會意字)。

一撮(倉括反杜注左傳撮聚也若作餘音非經意也集訓云二手掬也或以器物撮也說文從手最聲)。

乞𠣏(該𦫿反蒼頡篇云行乞也求也說文從亡從人若人亡財物即乞匃該音改孩反𦫿音我蓋反)。

恬憺(上牒兼反尚書恬安也方言靜也說文從心甛省聲也下談濫反顧野王云心意安靜憺然閑寂也)。

叵得(上坡可反說文不可字也)。

體悸(葵委反說之心動也驚也從心季聲)。

䑛耳(時尒反說文以舌取食也經作蝭非也)。

榛木(上仕臻反廣雅木叢生也說文從木秦聲)。

象蹹(談合反脚蹂踐也)。

食噎(咽結反說文飯窒也食在胷不下也窒音珍栗反)。

車轢(零的反考聲云車輾也)。

** 第六卷

佛頿(紫斯反韻英云髭鬚也或作髭說文作頿面毛也如來口邊毛也經作𣯃不成字)。

並稱(尺陵反韻英云程也考聲云定其輕重也說文詮也從禾爯聲爯音同上經文作枰非也)。

泫然(上玄詃反禮記曰孔子泫然流涕也韻詮云泫露光也無憂王泫然流淚古今正字從水玄聲)。

剝秒(妙􂘟反說文禾芒也幡竿端頭也從禾少聲)。

排搪(上敗埋反下音湯無憂王孫欲毀塔壞寺時諸善神為護法故排搪海內大山推壓王上及以四兵一時並𣦸
盡免壞塔寺)。

推迮(土迴反下爭格反即是上文排搪推排大山來𡑅迮王之四兵)。

摩哂陀(尸忍反梵語阿羅漢名也)。

缺盆骨(上大悅反次蒲門反如來身上右邊頸下胸上橫骨舍利也)。

棘刺(上兢力反下音次正體字也經文從草作𧀃刾非也)。

阿菟羅(奴候反梵語師子國王夫人名也)。

抽杈(上丑留反差皆反菩提樹枝生根皃)。

阿標叉(必遙反梵語人名也)。

基堦(音皆經文作􄉅書寫誤)。

以核(杏革反菩提樹子核也)。

八株(駐厨反樹數株從木朱聲)。

欒栱(上魯桓反下恭隴反考聲云曲枅也承斜曲木也)。

敝幡(上毘袂反左傳注敝壞也敗也下音番從巾敝字說文作㡀從八從巾象破壞衣)。

著岸(上長略反下我幹反)。

汎漾(上芳梵反俗字正體作氾水上浮不指定也說文氾濫也從水從已聲也下羊匠反舟在波上也說文從水羕
聲羕音同上)。

** 第七卷

闚𨵦(上犬規反下庚朱反考聲云覷也覷音青豫反𨵦亦闚也集訓竊視也說文二字並從門形聲字)。

自𢷏(龐邈反摶也高舉投於地也從手僕聲也)。

檐棺(上荅南反擎也負也肩轝也下音官槨也)。

哺乳(上蒲慕反食在口含咀與兒食)。

霍然(上荒郭反忽悟也)。

麁獷(􃫛猛反惡性也)。

耎脆(上而兖反下詮歲反)。

感激(經亦反水濬流也)。

瞎獼猴(上孝八反考聲云目不見物也從目害聲也)。

􄉆一斗米(上矛候反集訓以物博物也說文云易財也從夗從貝形聲字也)。

先螫(下聲亦反說文云蟲行毒也)。

抅瑣(上音俱下桑果反梵語也)。

躃絕(上毘亦反躃踊碎身也從足辟聲轉注字也)。

須􃗠(梵語緊那羅天神名也譯經筆授人率意作甚不切當疑是須摸上音須下音莫胡反)。

蝡動(上𨳝尹反蟲動也)。

** 第八卷

不售(下音壽韻英云賣物得去也售行也韻詮云賣物多也古今正字從隹口聲亦會意字也)。

羼提(上察簡反下音弟兮反梵語忍辱波羅蜜仙人名也)。

同臻(櫛詵反考聲至也聚也古文從二至作臸說文從至秦聲櫛音莊瑟反詵音瑟臻反)。

曾眴(玄絹反考聲云目動也亦作䀏並從目經文多從䀏作眴音為舜不知字源非也他皆倣此)。

戢之(簪澀反毛詩戢聚也鄭箋云儉也說文藏兵器也從戈咠聲咠音侵習反簪音莊音反)。

潰潰(音會考聲云穴也散也從水貴聲)。

髣髴(上芳罔反下妃未反考聲見不審也韻英云乱也韻詮云時欲至之詞也)。

淤泥(上於據反字書污池有不流水中青臭泥也久泥曰淤泥)。

因瘵(莊戒反病篤也)。

指爪(莊狡反象形指甲也經從手作抓俗字也)。

自攫(俱籰反以自手爪拏攫自身抓破皮肉血出說文扟也從手瞿聲音同上籰音王約反)。

捲屈(上逵圓反不舒展也)。

燄光(閻漸反燄光也經從僉作㷿非也)。

葌衣(音簡顏反玉篇香草也說文云出吳林山耎草堪結作草衣亦曰兩衣也)。

欣懌(音亦悅也)。

羈伇(上記冝反絆也束也繼也)。

挑其(體姚反抉也以錐刀等桃抉也從手兆聲抉音淵悅反)。

自檐(多甘反檐負也)。

老耄(下毛報反昏忘也俗字也)。

蠣蟲(音賴說文云似𧉻出江海中甲蟲也)。

犇而(上本門反考聲犇走也今作奔說文牛羣走也三牛會意字也)。

遙睹(都古反見也)。

** 第九卷

衣裓(下根剋反考聲裓襟也說文從衣戒聲也)。

痛痒(下音羊掌反皮肉風也從疒尼戹反)。

泡起(魄茅反文字典說水上浮漚也從水包聲)。

漚呵沙(上阿侯反梵語不切諸佛國土名也)。

訿毀(上貲此反惡罵毀辱也)。

坌面(上盆悶反說文塵土坌污也或作坋從土分聲)。

一滴(丁曆反說文水滴也從水啇聲啇音同上經作渧非也)。

指擢(幢卓反考聲揀擇也從手翟聲翟音宅從羽)。

𢶏溝(必遙反考聲舉也下音鈎)。

㪻水(上厥願反廣雅㪻抒也說文㪻量也從斗䜌聲也䜌音力專反經作卷非也)。

漂舟(上匹遙反玉篇云漂流也說文浮也從水票聲經從寸非也)。

** 第十卷

播鼗(下道旁反鄭注同禮鼗鼓小有柄人執搖之傍垂耳皮還自擊為聲形聲字)。

飤鳥獸(上音寺與鳥獸食也說文糧也從食從人會意字經作飴非)。

攫面(誑籰又籰音玉約反考聲摶也扟也以手拏攫其面也形聲字也)。

販賣(上反万反賤買貴賣也下埋敗反正體從出從買今俗用從土訛略也)。

果蓏(上音果俗字也下盧果反在樹曰果在地曰蓏從草從二瓜形聲字也)。

􄉆鷹(上矛候反貨易俗從夘作貿以物博物也下億矝反鷙鳥也能捉兔說文從鳥雁聲)。

滂沛(上普忙反下音配大水流溢也形聲字也)。

肌肉(上音飢下戎六反正體字也俗與六非也)。

瘡痍(上創霜反肉傷也下音夷瘡之異名也)。

麋鹿(上美悲反鹿類也)。

熊羆(上音雄下音悲大於熊)。

鵰鷲(上音彫大鳥也能食麞鹿狐免下音就也)。

􃴖猥(上宗董反廣雅結也眾也說文聚束也從手忽聲經作捴俗字也下烏悔反不正也濫也從犬畏聲也)。

瘦疵(上踈甃反俗字也正體作𤸃久不行用下音瓷瘡也肉有黑毛生曰疵)。

蹌地(槍兩反又平聲頭至地也)。

恧然(上女六反方言云恧慚也􄁳顏也心愧也恥也從心而聲)。

𠊲眾(上鈍訥反抵突也)。

爴(舊音鬼碧反)。

磔著(上張革反準經意即合是罰磔字也遷於四衢道中令眾人指琢辱之古云罰磔罪也)。

開霍(荒郭反說文雲散正體從雨隹作􄉇說文隹鳥也雨中飛霍霍聲經文從火作㸌非也書寫誤也)。

溝港(上苟俟反水溝也下江巷反亦水溝之異名並從水形聲也)。

樟梓(上音章下音茲死反並南方大木名也)。

氈𦋺(上章然反下京例反經作旃非也集訓云毛布也下或作􄉈織毛為席也)。

彼溷(魂困反上聲字也溷濁也不清也)。

** 第十一卷

之屐(巨逆反即今之有齒屨也字書云屐履屬也說文履有木脚也從履省支聲也經作履俗字也)。

嗤笑(上齒之反毛詩嗤嗤戲笑皃也韓詩云志意和悅之皃文字典說從口蚩聲蚩音同上)。

掘墾(群欻反玉篇云掘謂以鍬插發掘地也廣雅穿也文字典說從手屈聲下康很反考聲墾耕也郭注方言云耕
墾用力并斸也古今正字從土豤聲也)。

將齚(柴窄反考聲齧也說文作齰又崢責反)。

叵得(上坡麼反前第五卷中已釋訖)。

𧵍猴子(上矛候反前第七卷已釋)。

於弶(下強兩反文字集略云弶者施罥於道路也考聲以弓罥鳥獸也古今正字從弓京聲)。

碼碯(上麻把反下那老反考聲云碼碯似玉有黑文亦云斑玉也字書碼碯石之次玉也文字典說二字並從石
馬􃫻聲音同上或從玉作瑪瑙)。

** 第十二卷

雨霽(下齊濟反郭注爾雅云雨止為霽考聲晴明也說文亦雨止也從雨齊聲)。

姦穢(上澗顏反下紆廢反字書不清潔也古今正字穢惡也從禾歲聲或作薉亦通)。

誣撗(上音無杜注左傳云誣欺也考聲加謗也枉也鄭注禮記誣猶妄也罔也說文加言也從言巫聲也巫音同上
下鍠孟反韻略擴非理來也史記縱恣也考聲云不順理也古今正字從手黃聲經文或從木作橫亦通兩用也)。

蜜搏(下叚鸞反廣雅搏手掘相著也說文從手專聲)。

溥𩠐(上音普菩薩名也從尃)。

危脆(下詮銳反廣雅脆弱也說文脆肉耎易斷也從肉絕省聲耎音而兖反)。

筋皮(上音斤周禮醫師養筋也說文筋肉之力也從竹者物之多筋者也從力象筋也經文從草作荕非也)。

蝦蟆(上下加反下馬巴反蒼頡篇蝦蟆水虫也又云蟾蠩也說文作蝦蟇二字並從虫)。

瓔珞(上益盈反下郎各反考聲頸飾也從玉形聲字)。

** 第十三卷

鬱鞞(下音陛迷反梵語也)。

愁憒(下古對反考聲憒憒𤏳憂也蒼頡篇心亂也從心貴聲)。

驚覺(下交効反又如字作角考聲云覺睡覺顧野王言眠寐也說文寤也從見從學省聲借音字也)。

欲齧(下研結反說文齧噬也從齒㓞聲㓞音慳八反經從口作嚙俗字非正)。

𧶝緻(上矛候反說文𧶝貨易也賣也從貝􄉉聲古夘字也下持利反鄭注禮記緻密也說文從糸致聲也形聲字)。

巖窟(下髠骨反杜注左傳云窟地室也聲類兔所伏也古今正字從穴屈聲或作堀也)。

盪鉢(上堂黨反杜注左傳云盪搖也又動也說文滌器也從皿湯聲)。

黜㡿(椿律反范甯集解云黜退也孔注尚書犯也杜注左傳減損也放也說文貶也從黑出聲也下昌隻反穀梁傳
云㡿指也博雅推也考聲逐也說文從广屰聲屰音逆經文作𢇛俗字非也)。

揵椎(上件焉反下長追反梵語經文作搥俗字也)。

被擯(必刃反逐出眾外永棄也)。

掉頭(上條𢎨反考聲掉動也賈逵注國語掉搖也古今正字從手從卓聲也)。

人羂(下癸兖反桂苑珠叢云以繩繞係謂之羂或作罥古今正字從冈絹聲)。

乞匃(下葛𦫿反前第五卷已釋)。

自刎(下聞粉反考聲云刎斷也何休注公羊傳云割也古今正字從刀勿聲)。

倉廩(下力錦反考聲云廩亦倉也盛貯穀麥之倉古文作􄉊象形字今從禾作稟時用字作簞疑錯甚無義理不取)。

飽齎(下濟齊反鄭注周禮云齎行道用也許叔重注淮南子云齎備足也說文持遺也從貝齊聲經文作賷俗字也)。

蠃髻(上倮戈反下鷄詣反考聲云綰髮為髻也即如來髮右旋如蠃文成髻也經文從虫作螺俗字也)。

鴦伽(上􃚎香反梵語西方國名也)。

㱇然(上所側反埤蒼云㱇恐懼也說文悲意也從欠嗇聲嗇音同上經文作㱇非也)。

披栗(梵語西國吒佛名也)。

跋提(文盤鉢反亦梵語也)。

** 第十四卷

拘郗羅(上矩隅反下恥脂反梵語舍利弗舅氏)。

喘喘(川耎反廣雅云喘轉也桂苑珠叢云人之氣息謂之喘說文疾息也從口耑聲耑音喘也)。

溉灌(上機未反顧野王云溉謂灌注也莊子云水潦之所灌於田也說文溉亦灌也從水既聲下官換反顧野王云
灌猶沃澍也考聲云灌漬也注也說文從水雚聲也雚音同上)。

人蟒(下忙牓反)。

空罃(下厄耕反考聲云罃長項瓶也說文云長頸瓶也從缶滎省聲經文作甖亦通)。

懾伏(上詹涉反賈注國語云懾亦伏也鄭注禮記懾猶怯惑也說文云失聲也從心聶聲也音聶粘輒反)。

即募(下摸布反蒼頡篇募問求也說文廣求也從力莫聲)。

惡憋(下篇滅反方言憋惡也郭璞曰憋怤急性者也古今正字從心敝聲敝音必袂反)。

所螫(下聲隻反前第七卷中已釋)。

吹激(下經亦反司馬彪注莊子云流急曰激也王注楚辭感也古今正字水礙邪疾波也從水敫聲音同上)。

大積(下􂔿錫反鄭注周禮云多曰積也考聲云積聚也古今正字從禾責聲經文從草作𧂐亦通)。

憑怙(下胡古反爾雅云怙恃也左傳云怙其㑺材是也說文從心古聲也)。

羅脾(下婢彌反梵語西國王名經自解云月光王也)。

懷挾(下嫌頰反鄭注儀禮云方持弦矢曰挾也何注公羊傳云挾懷意也爾雅挾藏也說文云埤持也從手夾聲夾
音甲)。

腹拍(下普百反廣雅拍擊也古今正字云撫也從手自聲)。

蹴彌山(上秋育反何休注公羊傳云以足逆蹋之曰蹴蒼頡篇云蹴亦躡也說文云亦蹋也從足就聲)。

􂪭撥(上敗鞋反下煩韈反考聲云𥱼亦撥也案𥱼撥者縛竹木浮之水上也又云大桴也古今正字𥱼從水箄聲箄
音必耳反撥海中大船也從木發聲經文作薭茷俗字也)。

而蹲(下音存考聲云謂竪脚坐也說文云踞也從足尊聲)。

濡溼(上乳朱反毛詩傳云濡漬也又潤澤也說文從水需聲需音須也下深入反顧野王云溼猶霑潤也說文幽溼
也從水一一覆土而有水故溼從㬎者俗字非也)。

灌瓫(下體奔反前第六卷中已釋)。

鋌燭(下庭鼎反上聲字方言鋌賜字書云進也案鋌燭蠟燭之屬也古今正字從金廷聲)。

諸仞(下人振反包咸注論語云七尺曰仞杜注左傳度深曰仞也說文云臂一尋也從人刃聲)。

千姟(下改孩反數法名也一十百千万億兆京秭姟言千姟者其數廣多也)。

邠坻(下底泥反梵語西國長者名也)。

拋擲(上魄茅反考聲云拋投也埤蒼云拋亦擲也古今正字拋擊也從手拋聲𡯄音浦交反下呈亦反廣雅云擲振
也顧野王云剔也古今正字投也從手鄭聲字書正作摘今經文作擲及作拋並俗通用字也)。

撮磨(上纂栝反又音竄括反二音訓用同考聲云撮牽持也字林手撮取也古今正字從手從最最亦聲也)。

謙愙(上康各反孔注尚書恪敬也古今正字從心客聲案字書正作愙也經文作恪俗字亦通)。

寶珂(下可何反廣雅珂美石次玉也埤蒼云瑪瑙也顧野王云出於海中潔白如雪所以嬰馬膺也古今正字從玉
可聲膺音憶矝反)。

不駐(下誅屢反蒼頡篇云駐止也說文云立馬也從馬主聲)。

** 第十五卷

酖嵐(上荅含反下拉耽反梵語拉音臘)。

衣裹(下戈火反包裏)。

高杙(下蠅即反郭注爾雅杙橜也古今正字從木弋聲)。

舂炊(上束鍾反周禮云舂擣也世本云雍父作臼杵舂也說文擣粟也從廾持杵臨臼也下出垂反莊子云數米而
炊也說文炊爨也從火欠聲爨音麤亂反)。

𡊅堆(上分問反廣雅云𡊅除也說文云棄除𡊅掃也從土弁聲弁音卞也下對迥反王逸注楚辭云堆高也古今
正字從土佳聲經文作𡐢堆俗字也)。

繫脚拽(下移祭反又音延結反顧野王云拽猶牽也廣雅云引也說文申曳也從申􄉋聲􄉋音餘癸反經文
作拽俗字也)。

畢陵伽婆蹉(下錯何反梵語阿羅漢名也)。

集戲(下羲義反前已頻釋故不載義)。

二獺(上怛怛反禮記云獺祭魚也說文獺如小狗入水食魚也從犬賴聲)。

墾土(上坤很反前第十一卷中已具釋訖)。

居廝(下音斯廣雅云廝使也何注公羊傳云刈草為防者曰廝顧野王云賤伇人也折薪者養馬者古今正字從广
斯聲广音魚撿反)。

不腆(下天典反孔注尚書云腆厚也鄭注儀禮善也方言云虫也忘也廣雅至也考聲云美也說文云膳多也從肉
典聲)。

往撤(下恥烈反毛詩傳云撤剝也杜注左傳云去也鄭注儀禮云除也王逸注楚辭云壞也廣雅云減也取也古
今正字從手散聲)。

茵褥(上一寅反鄭注禮記云茵亦蓐也下如燭反顧野王云以虎皮或錦繡為蓐也說文重席也從草因聲下音辱)。

溷中(上魂穩反上聲字前第十卷中已具釋訖)。

䖶觸(上賄隈反讀與灰同埤蒼豕掘地也字書云豕䖶地也古今正字從虫豕聲經文從鼻作𪖾古字未詳)。

齦齧(上坤穩反考聲云齦䶧也說文齦亦齧也從齒艮聲經文作齧非也下研結反前已頻釋訓)。

企薩(上棄以反梵語西國師子王名也經文作仚誤也)。

絡腋(上郎各反郭注山海經云絡繞也王逸注楚詞云縛也郭注爾雅縛也說文從糸各聲糸音覓經文從玉作珞
錯用也下征亦反埤蒼云腋胳也在肘後也文字典說從肉夜聲珞音剛咢反又音格)。

綫結(上先箭反鄭注周禮綫縷也俗作綖正字從糸戔聲戔音在安反古作線又作綖也)。

捻挃(上念牒反廣雅捻塞也顧野王云捻乃穽也漢書音義云陳平手捻漢王是也或作躡聲類作敜古今正字從
手念聲也下珍栗反許叔重注淮南子云挃搏也廣雅云㓨也考聲作挃也古今正字從手至聲也)。

瓶瓮(上並冥反字書云缶汲水器也又云小缶也古今正字從瓦并聲下蓊貢反古今正字罌也從瓦公聲經文作
瓶甕並俗字也)。

鐵絆(下般慢反考聲云絆繫兩足也漢書貫仁義之羈絆也說文馬馽也從糸半聲經從革作靽誤馽音知及反)。

捫摸(上沒奔反下門搏反詩傳云捫持也聲類捫亦摸也方言云摸撫也文字典說二字並從手門莫皆聲)。

惒竭(上鑊戈反梵語也經文惒案字書並無此惒字也)。

** 第十六卷

相磔(下張革反前第十卷中已釋)。

籌置(上紂流反鄭注儀禮籌筭也說文云壺矢也從竹壽聲也)。

礫石(上零的反楚辭云礫瓦礫進寶玉退也說文小石也從石樂聲)。

賈販(土姑戶反鄭注周禮云通物曰商居賣曰賈也杜注左傳云賈買也爾雅􃴎也說文從貝西聲賈音古下發萬
反鄭注周禮云朝買夕賣者也說文買賤賣貴者也從貝反聲)。

不貲(下紫斯反蒼頡篇貲財也顧野王云謂家中貲產也廣雅貲貨也說文從貝此聲)。

澡漱(上遭老反顧野王云澡亦洗潔也廣雅洽也說文洗手也從水喿聲下搜救反廣雅漱洒也說文漱盥盪已也
從水欶聲)。

亹亹(微匪反劉瓛注周易云亹亹猶微妙也爾雅云亹亹免也考聲云美也古今正字進也從且爨省聲音七亂反)。

以㲲(下恬叶反埤蒼云㲲草花布也古今正字從毛疊聲疊音同上)。

䏣虫(上七余反考聲敗肉中及醬中虫也正作䏣古今正字從月且聲)。

抓􂤄(上爪抄反下礦獲反埤蒼云擊頰也顧野王云今有􃸇耳之言是也古今正字從攴各聲經文作摑俗字也礦
音虢猛反)。

羆頭(上彼皮反郭注爾雅羆似熊而長頭高脚多力能拔木關西呼為猳熊說文如熊黃白也從熊罷省聲猳音加)。

** 第十七卷

西耄(下毛報反杜注左傳云耄亂也鄭注禮記云惛忘也說文作𧂕從老從蒿省經從老毛聲也古文俗作𩲘今時
不用)。

不孳(下子慈反方言東楚之間凡人畜乳之雙產謂之孳𦽆說文云汲汲也從子茲聲𦽆音言列反)。

靖漠(上晴井反孔注尚書靖謀也鄭箋毛詩云靖安也詩云治也古今正字從立青聲下忙愽反郭注爾雅漠察也
又清靜而敬至也又治也顧野王云安靜也說文從水莫聲)。

婬佚(上音淫下引一反賈注國語云佚亦淫也考聲意歡足也說文從人失聲經文從女作妷俗字也)。

舌舐(下食二反前第五卷中已釋)。

慘惕(上千敢反慘憂也廣雅貪也古今正字毒也從心參聲也下汀的反孔注尚書惕懼也賈逵注國語疾也古
今正字驚也從心易聲)。

箋其(上節前反考聲云小簡也說文云表識也從竹戔聲戔音在安反)。

勃狂(上盆沒反顧野王云勃暴盛也蒼頡篇云猝暴也方言展也說文排也從力孛聲音同上經從心作悖亦通也)。

沮致(上慈與反毛詩傳云沮壞也賈注國語非也說文從水且聲也)。

履屣(下師滓反考聲云履之不攝跟者也聲類作𩌦𩌦鞮也古今正字從履省徙聲或作躧鞮音丁奚反)。

咄咄(敦嗢反字書咄咄叱也考聲訶也說文云相謂也從口出聲也)。

酷裂(上空穀反方言酷熱也說文云酒厚味也又以虐害之曰酷也從酉告聲告音穀)。

畟塞(上音惻)。

浣染(上桓椀反鄭箋毛詩云浣濯也劉注公羊云浣去舊垢曰濯也亦作澣說文作浣從水完聲完音桓也)。

滿舶(下彭陌反考聲舶崐崘舡也司馬彪注莊子云舶大船名也埤蒼篇云海中大船也古今正字從舟白聲又作
艊也)。

掃篲(下隨銳反考聲云篲掃也說文亦作彗字掃竹也從草彗聲彗音上同)。

霍然(上荒廓反前第十卷已釋經文從火作㸌非也)。

頑鈍(上五關反下屯頓反鈍滯性也知淳注史記頑鈍猶無廉愧也蒼頡篇鈍亦頑也聲類云不利也或作頓說文
從金屯聲屯音鈍昆反)。

懼嬈(下泥鳥反前第一卷中已具釋)。

伽瞿(下具俱反梵語也)。

婆蹉(下錯何反梵語也)。

師子湩(下斸用反郭璞云湩乳汁也今江南人亦呼乳為湩也說文從水重聲)。

癃殘(上六中反許叔重曰𤸇癘也蒼頡篇固疾也古今正字罷病也從疒隆聲隆音同上)。

踐蹋(上錢演反毛詩傳云踐行貌也杜注左傳云踐厭也鄭注論語履也下談臘反顧野王云蹋即蹵也蒼頡篇踶
也廣雅履也說文云亦踐踐亦蹋也二字並從足戔􂰌聲也􂰌音上同踶音提也經文作蹹非也)。

弶中(上強快反前第十一卷中已釋)。

以拊(下敷武反顧野王云拊猶拍也古今正字從手付聲)。

** 第十八卷

剖腹(上普口反左傳云剖分也蒼頡篇云析也說文判也從刀咅聲咅偷厚反)。

默然(上懵北反懵音墨崩反字書默靜也不言也古今正字犬不吠蹔逐人也從犬黑聲經文作嘿俗字也)。

疲倦(上被悲反廣雅云疲病也顧野王云倦也古今正字勞也從疒皮聲也下權院反上聲字經從心作惓亦通)。

掉悸(上條弔反考聲掉動也廣雅云振訊也說文云搖也從手卓聲也下葵季反考聲云悸心驚也怒也說文亦心
動也從心季聲)。

螉蟲(上屋紅反方言蜂小者謂之蠮螉也郭璞曰小細腰蜂也說文螉蟲在牛馬皮中也從虫翁聲蠮音燕繼反)。

蠧蟲(上都故反周禮翦氏掌除蠧物也說文蠧木中虫也從䖵橐省聲也䖵音古魂反)。

甘蔗(下遮夜反考聲云蔗草名也今謂之甘蔗也楚辭亦草名其汁甘也古今正字藷蔗也從草庶聲藷音諸)。

一斛(下洪穀反儀禮十斗為斛也說文量器也從斗角聲經文作㪶俗字也)。

癡冥(上恥知反前第二卷已釋下覓瓶反考聲冥暗也郭注爾雅昧也鄭注禮記云不能明也說文幽也從日從六
日數十十六日而月始虧幽暗冖覆也冖音覓經文作冝非也)。

邈然(上尨剝反毛詩傳云邈邈大皃也王逸注楚辭遠也郭璞云廣也又邈邈曠遠之皃也廣雅盛也古今正字從
辵貌聲貌音皃經文作邈非)。

肉痟(下小焦反瘦也鄭注周禮痟削也首疾頭痛也埤蒼云痟渴病也說文云痟首病也從疒肖聲肖音笑)。

之鎧(下開改反廣雅逐甲分鎧也說文云甲也從金豈聲)。

濺圊(上煎線反考聲云濺不淨也史記以𧠫血濺也古今正字從水賤聲或作灒也下請精反字書云圊圂也考聲
云圂廁也或作清古今正字從囗青聲囗音韋)。

** 第十九卷

仳泜(上音紕是反下低禮反梵語三昧名也)。

䚹毀(上貲此反前第九卷中已具釋)。

坌面(上盆悶反前第九卷中已釋)。

㪻水(上厥願反前第九卷中已具釋訖)。

賙窮(上紙攸反前第九卷中已釋)。

譴祟(上牽見反廣雅云譴責也蒼頡篇云呵也說文問也從言遣聲下雖醉反歸藏云祟在司命也說文祟神為
禍也從示出聲經文從宗作祟非也)。

** 第二十卷

痰癊(上噉甘反下陰禁反考聲痰癊鬲中病也文字集略胷中病也案痰癊胷鬲中疾也二字並從疒炎陰皆聲鬲
音格)。

眩惑(上玄絹反賈注國語眩亦惑也又云顛􂏖也蒼頡篇云視之不明也說文目無常主也從目玄聲經文作詃非
也)。

蟠臥(上伴官反杜注左傳云蟠大虵腹蟠也顧野王云蟠紆迴轉也廣雅云曲也說文云從虫番聲)。

當䲷(下晈堯反前第八卷中已具訓釋)。

𠯗敕(上昝荅反埤蒼云𠯗齧脣也考聲𠯗嗍也韻略𠯗入口也說文銜也從口帀聲或作𠾱也下雙捉反考聲云欶
吮也略云口噏也案欶字蚊虫眾𠯗欶也從欠束聲經文作嗽俗字也)。

** 第二十一卷

搪揬(上蕩郎反方言搪張也廣雅亦揬也古今正字從手唐聲下鈍骨反字書揬揩也文字典說衝揬也從手突聲)。

駏驉(上渠語反下許居反考聲云駏驉似騾而小面短而折俗云牛驢為牝牝所生一名􄉌狛二字並從馬從巨
虛皆聲騾音力戈反)。

長綫(下先箭反前第十五卷中已釋經作綖俗字)。

野狐(上耶且反經從蟲作蠱義是􄁌蠱及蠱道字亦通是妖獸也)。

麁獷(下號猛反字書云獷為人大獰惡同犬惡不可附近也說文云從犬從礦省聲)。

左骻(誇寡反上聲字俗字也埤蒼骻腰也古今正字作𩩱又作䯊亦作髁又作𡱼經文從客作髂總無定體諸儒率
意作之音亦不一並云腰骨也方言不同未知孰是今並書之)。

舁還(上音轝與於反平聲字兩人共擎也)。

爪擭(泓獲反手擭也經又從國作摑非也)。

𢷏破(上龐剝反蒼頡篇云手搏投於地也古今正字從手僕聲)。

􂬦迦羅毘(上音荼經自釋云堅誓也)。

駭惕(上諧騃反下體亦反駭惕者驚怚皃也)。

** 第二十二卷

蓑草(上𤨏和反蒼頡篇草名也文字典說云草衣禦雨也又潦車載􂪤苙也從草衰聲潦音老)。

攣𣦢(上䜌員反爾雅云攣病也顧野王云謂病體拘曲也說文從手䜌聲䜌音同上或作𤼙也下并癖反顧野王云
𣦢謂足㾫枯不能行也說文亦不能行也從止辟聲從足作躄俗字通用也)。

擎拳(下倦員反何林注公羊傳云拳掌也考聲云拳手拳也說文從手卷省聲字書正作拳經文捲亦同)。

關扂(下恬玷反埤蒼云扂扂㧀也考聲今之門扂也古今正字從戶占聲扅音移㧀音及)。

謦瘶(上輕鼎反蒼頡篇云謦聲也說文欬也從言殸音同上下叟奏反埤蒼瘶寒熱病也考聲氣衝喉也亦作遬俗
作欶古今正字從疒欶聲欶音速)。
一切經音義卷第七十八



一切經音義卷第七十九

翻經沙門慧琳撰

音經律異相　從第二十三卷盡第五十

** 經律異相卷第二十三

瑰瑋(上古回反毛詩傳曰瑰石之美者次於玉也埤蒼瑰瑋珍琦也說文玫瑰也從玉形聲字也或從壞經文作璝
誤用非也考聲瑰瑋身材奇絕長大也古今正字從玉)。

檀膩䩭(中尼智反下寄冝反梵語西國女人名也或作羇亦通)。

腹潰(下回對反考聲云潰穴也散也蒼頡篇云決也說文漏也從水貴聲)。

坏諭(上配梅反考聲云坏瓦器未燒者曰坏說文從土形聲字)。

撞鍾(上濯江反顧野王云撞猶擊也文字典說云杵擣也旁㓨也從手童聲)。

煒曄(上韋鬼反毛詩傳曰煒赤色考聲云煒曄光彩盛也說文從火韋聲下炎輒反毛詩傳曰暐曄震雷聲楚辭熾
也說文光也從日華聲也)。

** 經律異相卷第二十四

纖傭(上相閻反下寵龍反毛詩傳云傭均停也或從肉作𦟛古今正字均直從人庸聲庸音庸)。

間鈿(下田錢反考聲云以珍寶廁填也裝飾也經從王作瑱誤也非本字)。

如􃹼(下釣𠋫反考聲􃹼謂取牛羊乳也從手𣪊省聲)。

牛湩(家用反吳音呼乳汁為湩今江南見行此音從水重聲)。

儜弱(上搦耕反吳音文字集略云惡也病也考聲弱也從人寧聲)。

怖縮(下所六反韓詩縮歛也退也形聲字)。

相昞(下兵皿反前第四卷已釋)。

燈炷(上音登文字典說燈明也從火下朱樹反集訓作主主者燈心主也)。

噢噎(上憂六反埤蒼云噢內悲也杜注左傳云噢痛念之聲古今正字從口奧聲下煙結反毛詩傳云噎憂不能息
也考聲云氣塞胷喉也或作饐說文飯窒也從口壹聲)。

眴(上玄絹反前第八已說)。

蹊徑(上胡雞反杜注左傳云蹊谷中徑也鄭注禮記云禽獸之道也古今正字山谷中小道也從足奚聲也)。

持櫛(下臻瑟反考聲云櫛梳也說文梳比總名也從木節聲梳音疏)。

名喃(下嬭咸反梵語西國王名也合從言作諵從口南聲俗字也)。

肉皰(下炮皃反考聲皰面上細瘡也說文皰肉中熱氣也形聲字)。

火阱(下音淨或作宑廣雅阱坑也考聲云穿地陷獸也說文陷坑也從𨸏井聲或從穴)。

募得(上音慕)。

** 經律異相卷第二十五

嚼巳(上匠藥反廣雅嚼茹也咀也說文噍也形聲字也)。

腳登(上正體脚字說文從谷谷音強虐反象形)。

懈厭(上音介廣雅懈懶也說文怠也從心解聲或作𢢣)。

嬉戲(上喜冝反考聲嬉美也悅也遊戲也說文從女喜聲下希義反毛詩傳曰戲逸豫也說文從戈虛聲音欣衣反
經從虛作戲非也不成字也)。

㝃身(上音免考聲㝃產也說文生子免身也從子免聲)。

窠窟(上苦和反考聲云鳥穴曰窠古今正字鳥巢也從穴果聲下苦骨反杜注左傳云窟地室也說文從穴屈聲也)。

** 經律異相卷第二十六

我躶(下盧果反脫衣露體也前已說)。

蝡動(上瞤准反考聲虫動也說文從虫耎聲也)。

劇喪(上擎逆方言凡病少愈而加謂之劇顧野王云劇甚也蒼頡篇病篤也古今正字從刀豦聲)。

齚殺(上柴責反前第十一卷已具釋從口作咋非也下山扎反)。

懷柈(下音盤人名也)。

瘡疣(上創莊反下有求反蒼頡篇疣病也腫也古今正字從疒音女厄反尤聲或作肬𤴨並通)。

漚和(上嘔候反梵語唐云方便波羅蜜也)。

憿繞(上音晈聲類行纏也下而沼反二字皆訓纏互相訓釋)。

薜荔(上鼙閉反下黎帝反梵語訛也正云畢麗多唐云餓鬼鼙音陛迷反)。

柱地(誅縷反古文作今云一點是也)。

** 經律異相卷第二十七

相斆(下㕛教反孔注尚書云斅教文字典說從攴學聲攴音普卜反)。

畟塞(上初色反古今正字畟方齊整之皃也從田從人夂下僧則反從土)。

晃昱(上黃廣反廣雅晃暉也光也文字典說云日明也從日光聲下融六反考聲昱明也說文從日立聲)。

肉臠(下攣卷反說文切肉肉臠也)。

了𠄏(上音寥鳥反下彫了反方言倒懸之皃倒書了字名鳥絹了也常人惡倒書)。

䀮䀮(音荒目不明也從目㐬聲㐬音同上)。

痠疼(上蘇官反考聲痠痛皃也說文痠亦疼也從疒形聲字疒音搦也)。

檻車(上銜黯反考聲檻欄也大匱也牢也園也罪極重者囚於匱檻之中令出頭名曰檻車載行也)。

舍櫨(下音盧說文云櫨柱上斗栱也從木盧也)。

皆售(上皆字從日下酬又反鄭箋詩云賣物和合曰售)。

膖臭(上朴邦反埤蒼膖脹也古今正字從肉逢聲)。

** 經律異相卷第二十八

牴突(上丁禮反史記牴相牴觸也經作觝亦通非本字)。

𠲿指(上雙捉反口吮也前第二十卷中已釋)。

窯家(上曜消反考聲云瓦竈也說文燒瓦窯竈也從穴從羔羔亦聲也)。

** 經律異相卷第二十九

乳哺(下蒲慕反前第七卷中已具釋)。

睒睒(苫􃪙反考聲云目不定也說文暫視皃從目炎聲)。

皺瘤(上鄒瘦反考聲皮聚也文字典說皮寬皺聚也下留宙反考聲瘤者𤸇起病也說文小腫也從疒)。

􃗧蹶(上音結下音厥廣雅敗也說文僵也並從足形聲字)。

食尻(考高反蒼頡篇云尻寬也儀禮兩體屬于尻說文從尸九聲也)。

邠坻(上筆旻反下丁奚反梵語也)。

匍匐(上步摸反下朋北反說文匍匐者肘膝伏地行二字並從包)。

顛蹷(上典年反下音厥猖狂也前已說)。

襁負(上薑仰反包咸注論語負者以器曰襁集訓云以被襆裹孩子負之曰襁負也)。

哮吼(上孝交反下呼垢反埤蒼云大嚇怒也大聲噑吼如大牛鳴大虎怒聲名曰哮吼形聲字)。

** 經律異相卷第三十

槿華(上斤隱反考聲槿木名也爾雅云木槿華紅紫色朝榮而夕萎也其華可食甚美從木堇聲)。

門閫(坤穩反鄭注禮記云閫門限也文字典說域也從門困聲亦域也)。

憍傲(下我告反孔注尚書云傲慢不友也左傳不敬也字書倨也從人敖正體敖字)。

詃容(上決兖反西國人名也)。

𢤱悷(上祿董反下犁帝反字書先無此二字是譯經者任他情書之𢤱悷者剛強難屈伏也並從心形聲字)。

捩取(上蓮節反考聲捩絞也扭也手拗捩也拗音鵶絞反用力扭取也)。

醇味(上順倫反周易醇粹精也廣雅厚也正體作􃴌今俗作享一也)。

妃妓(上斐微反杜注左傳云嬪也世婦也女御也說文從女已聲蒼頡篇妓美婦也女樂也)。

** 經律異相卷第三十一

蜇螫(上展裂反考聲蜇毒虫螫也廣雅蜇痛也下聲隻義同上)。

呻吟(上音申下岌今反考聲呻吟痛苦聲說文呻亦吟也並從口形聲字)。

飼虎(上詞字反考聲云與畜食也)。

蟁蝱(上音文吳音密彬反說文嚙人飛蟲子也昏時而出也下陌彭反說文齧人飛蟲大於蠅俗作䖟義訓同上蚊
䖟並俗字也)。

𥊅𥈐(上音崖下音紫案經義𥊅𥈐張口露齒瞋怒作齧人之勢也經中從爪從國作爴從目從此作眦並傳寫錯謬
甚無義理今故改之並從目形聲字也)。

爮地(鮑包反俗字也或作捊以前脚包地牛虎猫犬之怒也或作抱韻英云引取也亦無定體)。

搏齧(上音博考聲云擊也撮也至也持也從手從尃聲也從尃音團者非也)。

華婥(上花字經文作華非也下昌弱反毛詩婥婥寬閑皃也韓詩柔皃也考聲婥約婦人耎弱皃說文從女卓聲或
作綽也或作繛)。

霹靂(上匹亦反下零的反前第一卷中已釋經作霹靂古字也)。

非蹠(征亦反楚辭蹠踐也廣雅履也說文行也從足庶聲或作跖)。

脣哆(多娜反垂也)。

匾㔸(上必沔反下體雞反考聲云匾㔸薄皃也經文作𪖯𪖰或有從鳥作鶣鶙或作鵗並非也)。

掘蒢􄉍(咸鑒反或作陷廣雅臽坑也說文小阱也從人在臼上象形字)。

忪忪(燭容反俗字也正體從童從心作憧考聲心動也心憧驚悸不安也說文意不定也從心童聲也)。

犇走(上本門反與奔字同下正體走字也)。

目瞤(閏倫反眼瞼目動也)。

鬼鬽(眉祕反或作魅經作􄉎非也)。

歔欷(上音虛下音希考聲悲傷也)。

杪生(上妙縹反鄭注禮記云杪小也又云樹枝末也郭璞枝梢頭也從木少聲梢音所交反亦是枝盡處也)。

睨眥(上蜺計反下音薺准經義睨眥者怒目視人也說文邪視也瞋目之皃也)。

蛇蠆(上音虵正體虵字下丑介反毛詩蠆螫虫也或作蠇文字典說蜂蠆有毒蝎也從虫苗非是苗乃古文象形)。

常笮(下爭格史記笮壓也說文屋棧舡棧也從竹乍省聲經中從草作芲非也冝從竹)。

爆破(上苞皃反考聲云燒柴竹爆作聲火烈也文字集略云火燒也說文從火暴聲)。

耿如(上耕杏反廣雅耿耿不安從耳火聖省聲)。

** 經律異相卷第三十二

憋妒(上片蔑反方言憋惡性也郭注云憋怤急性也古今正字從心敝聲敝音蔽)。

啄食(上丁角反考聲云啄齧也鳥食啄物從口豖豖音丑綠反)。

矇盲(上音蒙毛詩傳曰矇者有眸子無見曰矇也有如童蒙從目蒙聲也)。

蟠結(上音盤廣雅蟠曲也如龍蟠結未昇天也)。

啼唳(下犁帝反韻略云唳鶴鳴也說文聲也從口戾聲)。

曒然(上澆了反毛詩傳云曒光也廣雅晈晈明也說文從日敫聲)。

瘭疾(上甫遙反廣雅瘭㿈也集訓亦疽惡瘡也)。

** 經律異相卷第三十三

橛釘(上拳月反廣雅橛杙也古今正字從木厥聲也)。

謫罸(上張革反詩傳云謫責也謫亦罰也)。

䥫鋸(上天結反正體䥫字也下居御反國語云古刑法用刀鋸說文搶唐也從金居聲也)。

** 經律異相卷第三十四

簏中(上音鹿考聲箱類也說文篋也從竹鹿聲)。

鴟鵂(上齒詩反莊子鵄嗜鼠鳥也古今正字從鳥氏聲或作鵄下朽尤反文字典說云鵂鶹恠鳥也從鳥休聲一名
訓胡也)。

鵁􃭎(上音交下音精山海經云蔓聯山有鳥名曰鵁鶄羣飛尾如䳄鷄鳴以自呼若食之治風形聲字)。

㱇然(上音色前第十三卷中已釋)。

拕掣(上音他孝聲云拕拽也說文從毛它聲它音同上下冐折反考聲云掣􄉏拽也顧野王云掣牽也說文從手制
聲或𢊏摯)。

癡惷(上恥知反下卓降反考聲云憃小兒愚也鄭注周禮云憃生而癡騃也從心春聲)。

** 經律異相卷第三十五

陀塞䩭(下寄冝反梵語也此無正翻)。

迴澓(下馮福反韻略云水旋流也說文大水迴流而旋曰澓從水復聲)。

釰矟(下霜捉反廣雅矟矛也文字典說今之戟矟也從矛肖聲經作槊俗字也)。

收拔(上手由反爾雅收聚也考聲收拾也捕也文字典說斂也從攴丩聲也丩音糺由反下辦八反從犮聲手)。

矛矟(上莫侯反)。

搔痒(上掃遭反許叔重淮南子云搔手指把搔也從手蚤聲蚤音早下音養)。

彷徉(上音旁下音羊愽稚云彷徉迴旋不進也顧野王云徘徊也文字典說二字並從彳方羊皆聲也彳音丑尺反)。

吸船(上歆急反毛詩吸猶引氣息入也從口及聲經文作噏亦通)。

** 經律異相卷第三十六

鎢錥(鄔胡反下融宿反埤蒼鎢錥小釜也又玉鎢謂之銼􄉐也二字並從金烏育皆聲經文作𨨡非也銼音才戈反
􄉐音力戈反軍行所用此皆方言差別蜀人名銼倉臥反)。

不啻(下施至反考聲云啻猶過分也尚書云若時弗啻也說文語時啻也從帝從口或作啇一也書別之耳)。

器具(下劬句反經文作蕖音渠非音義)。

鏝慈(上滿官反梵語西國名也)。

鵚䲷(上音禿下音澆前第八卷中已釋)。

處圂(下塊困反)。

** 經律異相卷第三十七

齅跡(上休又反說文云以鼻就臭曰齅經文作嗅俗字非也餘文准此)。

羖羊(上姑戶反羖䍽羊也)。

憎前(上則登反韓詩憎惡也方言疾也齊魯之間相惡謂之憎說文從心)。

椎拍(上墜追反下怕迫反說文擊物椎也從木隹聲說文拍推也拊拍怜也從手白聲經從木誤也)。

氍毹(上具俱反下數俱反考聲氍毹織毛為布文彩亦名𦋺為出𦋺賓國毛布也)。

稍稍(稍絞反顧野王云稍稍漸侵也)。

迮意(上臧洛反今取經意音之不取責音蒼頡篇云迮起也倉猝意說文訓同)。

蝝飛(上音緣能飛蟣也又音血緣反亦通小飛虫子也方言音訛也)。

蝡動(上潤准反蝡蝡虫動也)。

霍然(上荒郭反或作靃說文云隹鳥也雨中飛霍霍作聲會意字也)。

** 經律異相卷第三十八

畢𠲿(下醉髓反說文從口束聲也束音次不是朿字象形字也此畢𠲿梵語西國女人名也)。

愁憒(下古對反考聲云心中憒憒煩憂也蒼頡篇云心煩亂也說文從形聲字)。

姑妐(下音忪考聲云新婦呼夫之兄姊曰妐舅姑謂夫之父母也)。

聳搏(上粟勇反郭注爾雅云聳驚悚也古今正字云初生而聾曰聳說文從耳從聲下音博考聲搏擊也撮也聲類
甫也說文從手專聲專從甫)。

尤劇(下擎逆反玉篇劇甚也病甚於前古今正字從刀豦聲豦拒魚反)。

隨嵐(下藍古今正字云嵐山風也此字因北狄語呼猛風為可嵐遂書出此嵐字因置嵐州之鎮也旋風者大風也)。

洪光(上音紅孔注尚書云洪大也大水皃也說文從水共聲從口作哄誤也)。

** 經律異相卷第三十九

鍱鍱(音葉考聲云銅鐵鍱也說文云齊人謂鏶為鍱鏶音集即鍱也)。

羼提(上昌善反又音差簡反二音並同上音訛下音切唐云忍辱此句梵語第三波羅蜜名也此忍有五如仁王經
所說或三)。

撥刧(上音鉢亦梵語西國仙人名也)。

臊疾(上掃遭反字書腥臊臭穢也腋臭也說文從肉喿音喿音桑躁反)。

性躁(下遭譟反考聲急性也謚法好變動曰躁經中作躁非也說文從喿)。

手擎(下普京反廣雅擎舉也古今正字從手敬聲經作擎非也)。

擘傷(上音百鄭注考工記云擘破裂也說文從手辟聲也經從刀作劈非也音匹亦反非經義也)。

** 經律異相卷第四十

菅草(簡顏反韻英云白花茅也韻詮云茅屬也此草堅堪為索或作席或作葌字從草官聲)。

足蹶(下音厥卷月反賈注國語云走也玉篇驚駭也急速之意古今正字從足厥聲形聲字也)。

慌忽(上藿廣反鄭注禮記云慌忽思念益深也漢書音義亂也古今正字從心㠩聲㠩音荒)。

** 經律異相卷第四十一

檀膩䩭(音機梵語人名也亦名檀尼迦)。

抴挽(上移祭反或作拽以力挽掣之也從手世聲)。

歭立(持以反韻英云歭止也不前也從止)。

撲佛(普卜反韻英云撲擊也打也說文從扌菐聲菐音卜)。

撾打(鵽瓜反韻英撾擊也從手過聲鵽音撾刮反從叕)。

甘澱(田練反韻英滓穢也說文從水殿聲或作􃞜)。

髠頭沙門(上閫昆反考聲云去其髮也文字典說云剔髮古今正字從髟几聲剔音聽亦反)。

** 經律異相卷第四十二

琝荼(上密彬反梵語人名也或名文荼大富人也)。

飤四部(上音似韻英云飤食也經從台作飴互通)。

一裹(音果或去聲亦通)。

抒盡(除與反韻英云除也挹也古今正字從手子聲)。

襁負(上薑仰反襁褓也考聲云以帛裹小孩而負之曰襁也)。

跂行(詰以反考聲翹足行也或作𨑤歧郭注尒雅云飛却由其脚如水鳥名跂行從足支聲)。

酸陀利(上筭端反梵語西國大臣名也亦名孫陀利)。

** 經律異相卷第四十三

竦然(上粟勇反竦息肅敬也或從心作悚懼也從立)。

稟斯(悲品反韻英云賜縠也承稟受納也從示㐭聲)。

高梯(體奚反賈注國語云梯階也說文木階也從木弟聲)。

蹹牆(上談合反經文作蹹非也下匠羊反經文從土作墻非也)。

繳身(澆了反考聲纏也或從巾作憿)。

鼓鰓(塞來反韻英云魚頰鰓也鼓鰓者張兩頰也從魚思聲也)。

捲扠(上逵圓反考聲云手捲也下丑皆反以捲擊人也打也形聲字)。

被羈(寄冝反考聲繫也或作羈羈亦絆也從罔)。

力膐(音呂賈注國語云膐􄉑也古今正字從肉旅聲)。

腥臊(上音星下桑刀反韻詮云臭穢也)。

俱哆國(多舸反梵語西方國名也)。

貿之(莫候反易財也從夘貝正作貿)。

矛𥎞(上謀侯反下蒼亂反考聲云遙投矛廣雅鋋也皆槍矟之屬也戈戟也形聲字)。

達兜(斗侯反梵語訛也即提婆達多也)。

無釀(下孃亮反廣雅釀投也說文作酒曰釀從酉襄聲)。

負摙(下連展反考聲摙運也許叔重注淮南子云擔也說文正體從手連聲今經文從車作輦轝字亦通用也)。

** 經律異相卷第四十四

槎上(柴霞反水浮大木株曰浮槎古今正字從木差聲差音又)。

庸畫(上勇從反考聲云雇力受財也工巧丹青而受償也下華卦反圖畫)。

賞賚(上傷壤反下來代反集訓云賞賜也賚慰勞也亦賜也從來從貝集略作𧶛亦同)。

鸕𪇔(上音盧下音慈韻英云水鳥也色黑如烏入水底捕魚而食之也)。

篋簏(上謙葉反下音祿衣箱書篋也似箱而深又似椷而訛斂項也小曰篋大曰簏)。

不瞚(水潤反說文云瞚為開闔目也或作瞬亦通也)。

這入(言􃵊反蒼頡篇這迎也文字典說從辵言聲)。

株杌(上音誄下音兀殺樹之餘根曰株杌並形聲字也)。

頑騃(下崖解反集訓云癡無所知也愚也)。

聰喆(上倉公反孔注尚書聰明也下閑軋反古文黠字也慧也)。

肌肉(上音基從肉几聲經從月非也)。

三餅(必郢反從食并聲經從麥作餅非也)。

一椷(音咸木椷也經作㮀非也)。

炊爨(上音吹又去聲亦通下倉亂反會意字)。

俱蹲(音存說文蹲蹌也形聲字也)。

悢悢(力丈反心有憂悒不暢或云怏怏)。

鼻撈之(下老刀反方言撈摝取也)。

在巢(柴㕛反鳥窠也象形字經從木作樔非也)。

履水鞾(許禾反廣雅名夾沙亦名䬃沙本國胡屩也囚趙武靈王好胡服相傳著用今為公服不著八公門
非禮也長靿皮韈)。

一帊(普罵反大襆也盖牀盖鞍襆也)。

** 經律異相卷第四十五

餚饌(上効交反俗字也正單作􃳕顧野王云牲肉及果瓜也毛詩傳曰豆實也考聲脯羞也禮記左􃳕右胾胾切肉
臠也形聲字下潺戀反馬融注論語云饌飲食形也鄭注禮記云陳也廣雅進也說文具食也形聲字胾音淄事反潺柴
閑反戀音力卷反脯音甫乾肉也)。

橖鈴(上宅行反俗字也正行㲂考聲㲂撞也韻詮觸也從殳尚省聲)。

懷木杇(禹俱反考聲云小木盆也捥之大者無足曰杇從木亐聲或作𥁄經文從手從于作扜非也)。

鹿䑛(下時爾反前第五卷中已釋)。

煒晃(上韋鬼反前第二十三卷中已釋經從光作韑非也)。

譴祟(上牽見反考聲譴責問也轉也下雖醉反鬼神為害也從出示會意字也)。

** 經律異相卷第四十六

淤藍(上於據反下洛甘反此亦梵語是阿脩羅王所食味也或名蘇陀天甘露也其狀難名)。

撼喜見城(上含紺反手搖動也令震驚也)。

鳥巢(柴㕛反經從木作樔非也)。

哀婉(下於遠反杜注左傳婉約也考聲柔順也美皃說文從女宛聲宛音同上)。

廁溷(魂悶反溷亦廁也)。

榛林(仕臻反考聲云草木密盛皃也從木秦聲也)。

附之(扶務反毛詩傳曰附猶著也說文安也從阜付聲經從手作拊非也)。

瞑恨(音冥鬼名也)。

黤黑(鳥敢反梵語魔鬼名也)。

謦欬(上輕頸反前第二十二卷中已釋)。

噎不得納(煙結反毛詩傳憂抑也古今正字飯窒也從口壹聲)。

** 經律異相卷第四十七

欠㰦(下音去桂菀珠叢云引氣而張口曰欠㰦古今正字從欠去聲經從口作呿非也)。

鵽鳥(檛刮反郭注爾雅鵽鳥大如鴿似雌雄鼠脚無後指岐尾為性憨急群飛出北方砂漠地亦形聲字也)。

坌擲(盆悶反塵污也)。

脚踏(談合反經從翕作蹹非也)。

洒㕞(西禮反或作洗亦通韻英云浴也下栓刮反考聲膩也郭璞云掃刷也說文拭也從又持巾在尸下會意字也
或從刀作刷)。

驢斆(下㕛教反前第二十七卷已釋從交作效亦通)。

捊地(上鮑茅反前第三十卷已釋今經文作掊非也)。

門閾(下字逼反孔注論語閾門限也說文門忉也從門或聲也)。

落弶(下強亮反前第十一卷已釋經從木作𣚦俗字非也)。

焭悸(上葵營反爾雅􂬡單孤獨也從人從營省聲下葵季反)。

呦呦(音幽毛詩傳鹿得草呦呦而鳴相呼也古今正字鹿鳴聲從口幼聲)。

三水獺(灘怛反水獸也似貓兒入水捕魚以祭天月令孟春之日獺祭魚即此獸也)。

** 經律異相卷第四十八

伽㝹(那兜反梵語龍王名也)。

愚騃(崖駭反癡無所知也上聲字)。

汪水(蠖光反污池也所停湛水也蠖音鳥郭反駭音幸騃反)。

劓汝(冝既反郭注周禮劓截鼻也說文刖鼻也又音語列交)。

畿蝨(上音已下音瑟衣中嚙人蟲子也)。

土蚤(音早)。

** 經律異相卷第四十九

礚傞(上坎合反下錯何反梵語地獄主名也經文有從山作𡻘亦同此音)。

鐵𥬰(下音策亦地獄獄卒之名或單作𠕋也)。

嚾吼(上音喧下呵狗反地獄名苦痛聲)。

䃛石(音連亦地獄獄卒主名悉梵語也)。

矛戟(上莫候反下京逆反皆槍矟之類兵仗也)。

􃸌罪人(上音擿庚反以丁橛四面釘穀挽令展張也平聲字)。

繩拼(上音乘下百萌反郭注爾雅云如木匠振墨繩曰拼說文拼亦彈也從手并聲)。

段段(團亂反正體段字說文推物也字統擊物也從殳耑省聲也)。

歙煙(歆急反氣飲也說文縮鼻也從欠翕聲翕音同上)。

欸喚(上赫戒反大􃳒譀也大怒而􃳒也經文從口從戒作㖑俗字或從萬作蠆譀音赫監反􃳒音吉要反蠆音勅
界反)。

鐵轞(下咸黯反上聲字考聲大鐵櫃也鎖罪人以治之經文從金作鑑非也)。

鐵鏟(察產反鐵刃以平鏟物也廣雅𥵞謂之鏟平木具也博雅炙肉䥫鏟也經中有作丳俗字也鏟亦形聲字)。

猗炙(上音依猗猶倚也倚立於旁曰猗)。

相爴(姜碧反以手爪相摷檴也摷音爪交反擭音泓獲反姜音薑)。

臠割(臠轉反考聲肉臠也顧野王云切肉之小片曰臠說文從肉變聲變音力專反)。

蟲唼(上逐融反考聲云淺入口而味之說文唼銜也從口妾聲亦作𠯗)。

銅釜(扶武反炊飯大釜也經從复作鍑俗字亦通非正體)。

蓬馞(上蒲蒙反下盆沒反廣雅馞馞香煙氣盛皃也轉注會意字也)。

𪘨齧(上擿皆反正體字廣雅大齧也犬齩而掣挽曰𪘨經文從齊作䶩非也下研結反)。

𥑵壓(上都迴反考聲𥑵落也投下也經文從追誤也下黯洽反或土或木或石填壓也從土)。

有簞(下旦難反何注公羊傳云竹器也孔注論語簞笥也卷裹竹筐從竹單聲)。

** 經律異相卷第五十

鐵蟒(下莫牓反郭注爾雅蟒者虵之最大者曰蟒蛇巴蛇能吞象計長數百尺此鐵蟒者隨處地獄人心識化
現如蟒虵其實悉空受罪者自見餘人不見)。

鐵􂌯(醉髓反長喙也其虫􂌯如針如錐穿罪人骨唼其髓極受苦痛業使然也經作􂌤非也)。

糊膠(上音胡下音交按糊膠煮木皮作之乍看如麵糊用即似膠亦名黐膠槫木皮作之可以捕鳥獸黐音恥知反
從黍离聲)。

𡄓吃(上捷偃反下斤乞反語澁不利風病)。

捋身(欒括反韻詮云手捋也從手寽聲寽音同上)。

摷罪(爭交反蒼頡篇云以手指把搔也以惡業故十指爪如刀隨摷之處甚於刀割說文從手巢聲樔即摷癢也)。

鐵椹(縶林反考聲椹机屬蒼頡篇椹鉄也文字典說斫木質也從木甚聲或作碪俗字也)。

蛕蟲(上音回考聲云人腹中或作蚘腹中化生長五六寸)。

䏣蟲(青余反說文云蠅乳肉中蠅卵也)。

駈蹙(下精育反廣雅急也迫也儀禮促也從足戚)。

瘭疽(上匹遙反下七余反雍腫矬節之類也)。

􂝼門(經末自音為忌一切字書並無此字盖是譯經者妄作也)。

毾㲪(上音塔下音登西國織毛為布有文彩毛席也)。

寱語(霓祭反廣雅寱睡中語也聲類不覺妄言也說文從瞑言也從臬從㝱省臬音妍結反)。

鐵釴(下音翼爾雅杙撅也前第五卷已釋)。

㩚弄(上音蒙地獄下苦具之名不可以字體訓釋失矣)。

如笮(爭草反壓笮也前已釋)。

燅猪(上祥閻反考聲云以熱湯沃毛令脫落也經文從火從尋作燖俗字非也)。

如磔(張革反前已釋)。
一切經音義卷第七十九



一切經音義卷第八十

翻經沙門慧琳撰

  
  * 
音大唐內典錄十卷
續內典錄一卷
開元釋教錄二十卷
右三集錄三十一卷同此卷音。

** 大唐內典錄第一卷慧琳音

難訾(茲枲反賈注國語云訾量也鄭注禮記云思也說文思不稱意也從言此聲也)。

車漸(潛琰反上聲字孔注尚書云漸入也考聲云漬也受也王注楚辭漸溼也顧野王云治也或作瀸)。

遷𧶝(下莫候反毛詩傳云𧶝猶賣也郭注爾雅云廣易也說文易財也從具𧶝聲也丣音酉錄文作貿
俗字非也)。

彞訓(上以之反孔注尚書彝常也周禮注也說文云器也象形與爵同從系廾持器中實實即米也從􃭼􃭼亦聲系
音奚計反廾音拱􃭼音居例反)。

依繕(音善考聲造也說文補也)。

煩拏(儜加反字書拏牽也亂也引也從奴)。

分𡉏(披彼反孔注尚書云𡉏猶毀也虞書云方命𡉏族說文從土已聲也)。

不磷(栗鎮反亦平聲孔注論語云磷薄也古今正字從石從粦省聲也)。

蔡愔(上蔡字說文云草也可食從草祭聲下揖淫反漢朝人名出使五天最初求法也)。

僃搜(上正體備字也古文單作備韻英云僃具也防慎也古今正字從人荷聲下瘦愁反文字典說云搜求成也
古今正字從手叜聲叜正體叟字也)。

緝而編之(上侵入反鄭箋毛詩云緝猶續也爾雅光也說文績也從糸咠聲咠音同上下必綿反劉兆
注公羊傳云編即比連也蒼頡篇云織也說文次簡也從糸扁聲也扁音邊沔反)。

孛本經(上盆沒反正體孛字也)。

狾狗(上京例反經名也即狂犬也錄文作擽狗或作𠶜狗一也)。

呪齲(區字反齒有虫也)。

蕪穢(上音無下威衛反賈注國語云蕪穢謂荒穢字玉篇從草作薉蒼頡篇云薉不清潔也錄文從禾作穢義亦同
也)。

瀅澄(上縈逈反鄭注周禮瀅水渟澄清也考聲云水不流也說文小水也或單作瑩瑩明也在玉部也)。

** 第二卷

分鑣(下表苗反毛詩傳云輶軒鑾鑣今之馬排沫也說文馬銜也從金麃聲麃薄交反或從角作𧥍亦作儦義並
同)。

各𨀗(下誇罵反杜注左傳云𨀗猶過其上也顧野王云跨謂舉足也說文云𨀗渡也從足𡗢聲也𡗢音𧧳錄作􄉒非
也)。

畺場(上居良反鄭注周禮云壃界也穀梁傳云畺猶境也爾雅陲也郭注云壃場在外陲也說文界也從二田三其
界畫也象形亦會意字也下除良反周禮曰場人掌國之場圃詩傳曰春夏為圃秋冬為場鄭箋云場圃同地耳物生以
種菜茹物盡築以為場國語屏樹之位壇場之所賈注云在郭曰壇在野曰場說文云治穀田也從土昜聲)。

操之(蒼竈反人名也古今正字從手喿聲也錄文中從㕘作􄉓非也喿音桑到反)。

道挻(耻連反僧名也)。

** 第三卷

睇眄(上音弟下音麵鄭注禮記睇猶顧視也考聲云睇亦睇也古今正字從目弟聲也方言云眄亦睇也說文目偏
合也從目丐聲丐音沔)。

煒如(上韋軌反毛詩傳曰煒赤色也說文盛明皃也從火韋聲)。

鏨金陵(上昨含反蒼頡篇云鏨鑿也考聲鐫也說文小鑿也從金斬聲也)。

秣陵(上磨葛反即楊州地名也亦名金陵也)。

鑿之(藏洛反廣雅鑿穿也說文穿木也從金􄆴聲􄆴音同上從臼從殳丵聲會意字丵音鶵學反臼音舊殳音殊)。

殲而(接閻反毛詩傳殲盡也)。

蠱狐(上音野蠱狐者偽經名也)。

赤觜(下醉髓反說文正體從此作􂌯錄中作􂌤非也亦是偽經名)。

鼈獼猴(上必滅反錄中從魚作鱉俗字也次音彌下音侯亦是經名也)。

罽賓(上京例反梵語古譯訛略不正也正梵音羯溼弭羅北天竺也)。

穅粃(上音康聲類從禾作穅即穀皮也下卑弭反顧野王云粃字亦從比從禾作秕穀不成也說文穅秕二字並從
禾今俗用或從米誤)。

投簪(下戢今反儀禮以爵弁服簪裳鄭注云簪連也說文首笄也古作旡從人象形今錄文從竹作簪時用字也為
與旡字相亂所以用此簪也)。

麈尾(上音主下正體尾字也山海經云荊山多麈鹿郭注云似鹿而大尾闊如帚古之逸士執以為拂猶如鵰扇之
類是也)。

剡東(上音琰又音常焰反考聲云剡谿吳越間地名也從刀炎聲也)。

棟幹(上東貢反下岡岸反如屋之有棟墻之有􄉔也)。

蒲健(安進書蒲健者氐人也氐都奚反蒲姓者前秦苻堅先祖之本姓也後改為符銘見其背曰草付遂改為苻氏)。

扶柳(留守反案郡國志常山地名也)。

𣂪鑿(上音卓孔注尚書云斲猶削也說文斫也從斤從𠁁𠁁音豆錄文作劉非也下音昨)。

締構(上音提王逸注楚辭云締猶結也說文云結不解也從系帝聲也下鉤候反)。

雲犇(下本門反考聲云犇牛羣走也與奔字義同從三牛作犇會意字也)。

姚泓(擭宏反說文云泓深大也後秦季主名也擭音蛙獲反)。

僧叡(惟歲反)。

憩於(鄉例反毛詩傳云憩息會意字或從戶作􄉕)。

謦欬(上輕郢反下開愛反經名也錄文作䂮咳非也)。

僧䂮(下良約反爾雅云䂮利也考聲磨刀也姚秦時高僧名也用與略字同)。

操筆(上草刀反說文操把持也從手喿聲也喿音騷到反錄文從㕘作􄉓非也􄉓音杉減反)。

勤劬(具駒反從力)。

儭施(上初靳反儭猶親持財施名為儭施從人親聲本無此字譯經者隨意作之或從口錄文從貝未知孰是今且
從人)。

睒子(苫苒反)。

颰陀(上盤未反經名也)。

沮渠(上精餘反北狄左大沮渠以官為氏北涼蒙遜祖也)。

勝鬘(上式證反下幔班反經名也亦人名也)。

** 第四卷

有譡(當浪反考聲云譡􄉖也言中於理也或從黨作讜顧野王云讜直言當理也古今正字從言當聲)。

周顗(儀几反人名也)。

王濛(末東反人名也)。

王謐(民必反爾雅云謐靜也人名也)。

豺虎(上音柴下虖古反毛詩云投卑豺虎月令云季秋豺乃祭獸也說文云豺狼屬也從豸才聲錄文從付作
𤝔非也)。

枳園(之里反寺名也)。

鞞摩肅(上陛迷反梵語也)。

阿遬達(蘇目反)。

燉煌(上遁魂反下胡光反郡名即沙州也)。

分惒(下音和梵語也)。

摩夷(上音莫河反錄從女作􃵨非也梵語不求字義也)。

妻孥(下音奴考聲云孥妻子之惣稱也古文從人作㚢古今正字從子奴聲錄從巾作帑非也)。

婉密(上冤遠反毛詩傳云婉猶美也杜注左傳婉約也說文順也從女宛聲下岷筆反)。

臨沂(魚機反案臨沂即東海沂州臨沂郡也錄云齊高帝蕭道成姓望所出地名也說文沂水出東太山南入泗從
水斤聲也)。

廣搜髦彥(上色鄒反杜注左傳云搜撿也聲類搜取也考聲云索也說文從手叜聲也叜音蘇狗反下文
搜採等並同錄作搜俗也次音毛詩傳云髦猶雋也郭注爾雅云士中之俊如毛中之毫髦也說文從髟毛聲儁音俊髟
音摽)。

庾頡(賢結反齊侍中姓名也)。

劉虬(上劉字說文從夘從釗下耆由反齊荊州隱士名也)。

之遴(下栗鎮反梁太常劉之遴也)。

祖禰(上租古反爾雅云祖者始也顧野王云父始為祖也說文云祖始廟也從示且聲下泥禮反俗字也正從爾作
禰鄭眾注周禮云禰父廟也古今正字從示爾聲也)。

覶縷(上魯戈反說文云覶好視也古今正字從貝𤔔聲也𤔔音亂古文𤔔從又李斯從寸作𤔔並同下倫主反)。

父肜(育嵩反)。

鐵鏤(上天結反字書正鐵字也說文黑金也從金𢧜聲音田結反下樓候反說文云鏤剛鐵可刻鏤也從金婁聲也)。

丑砥(之耳反蒼頡篇從石作砥磨礪石也錄有作厎亦同)。

渧聚(丁歷反)。

嘿酬(上瞢北反錄從言非也下受州反錄作詶非也)。

提挈(下牽結反何休注公羊傳云挈猶提也說文懸持也從手㓞聲㓞音慳八反)。

研覈(上霓肩反下衡革反說文云覈猶考實事也漢書云云其審覈之務准古法也聲類云覆也古今正字
從覀敫聲也覀音呀賈反敫音經歷反)。

訂正(上􄉗徑反說文云訂謂平議也從言丁聲也)。

炳然(兵皿反廣雅炳大明也周易云大人虎變其文炳煥昭彰也說文從火丙聲或作昺)。

隨舶(彭陌反)。

蕩滌(上唐黨反孔注尚書云蕩言水奔突有所滌除也杜預注左傳云蕩猶搖動也說文從水𦳝聲也𦳝音他朗反)。

涕泗(上天禮反下思恣反毛詩傳云自目出曰涕口出液曰泗顧野王云泗即洟也說文涕泗二字皆從水弟與四
皆聲)。

滂沲(上普忙反下唐何反廣雅云滂滂流皃也說文滂􄉘二字並從水旁􄉙皆聲)。

莞席(上緩官反顧野王云莞似蒲而圓者也古今正字莞草也可以為席從廾完聲廾音草)。

芋蒻(上于句反古今正字云大葉菜實根驚人者故謂之芋從草于聲也下穰酌反亦根菜也)。

翼鞬(下羯言反杜預注左傳云鞬所以藏弓矢也說文從革建聲也)。

櫛批(上側瑟反下頻蜜反接近相連皃)。

掩雲(淹撿反毛詩傳云淹謂陰雲皃也廣雅云大陰也說文從水弇聲廣蒼從雨作􃓍玉篇從廾作弇音義並同錄
從水作淹俗同)。

派入(上鼻賣反廣雅云水出為派說文派水之邪流別也從水從𠂢反永為𠂢音義亦同)。

鍒金(上如州反埤蒼云鍒濡也從金柔聲錄從米作糅拏救反糅飯雜也非本義)。

操柳枝(上草刀反毛詩傳云操猶擥也蒼頡篇云操把持也廣雅云執也古今正字從手喿聲次流酉反字
書正作柳水名也說文從木丣聲錄作柳俗字也)。

盋盌(上半未反字書正作𥁊服䖍通俗文云𥁊僧應器也錄文作鉢俗字也下𠛠款反方言云宋楚之間謂盍
為盌說文從皿夗聲夗音菀)。

又殂(祚租反爾雅云殂落𣦸也說文從歹且聲歹音矝)。

卓詭(歸委反淮南子云蘇秦以百詭成一信廣雅云詭隨惡也說文云責也從言危聲也)。

都鄴(嚴劫反漢書云魏郡有鄴縣史記云西門豹為鄴令案鄴都者即魏武帝所都也說文從邑業聲也)。

万俟氏(上万音墨下俟音期案周書万俟鮮卑姓也万俟天懿善梵語譯經人也)。

** 第五卷

更霸(上革衡反杜注左傳云更猶代也鄭注禮記云易也說文改也又曰聲下巴罵反文字典說云霸猶把也左傳
云文公始霸謂迫脅諸侯把持其事也說文從月䨣聲也䨣音浦莫反脅音枚劫反)。

魏􄉚(下融宿反字書正從毓作𩱱猶賣也說文從𩰲毓聲𩰲音歷毓音育)。

􄉛斌(下筆旻反人名也)。

僧勐(音猛高僧名從力從孟聲也)。

智僊(下𦵮煎反廣雅云僊化也釋名云老而不死曰僊說文長生人也從人䙴聲䙴音遷正作淺仙反)。

斯轍(下纏列反杜預注左傳云轍車跡古今正字從車從徹省聲錄從足作𨅊非也)。

鐵鉆拔(上天涅反山海經云天騩山多鐵說文云鐵黑金也從金𢧜聲𢧜音田結反次儉嚴反蒼頡篇云鉆
即夾持也說文云鐵銸也從金占聲錄文從甘作鉗即鐵枷也非本義也銸音黏輒反鉗音巨嚴反下白八反說文云拔
猶擢也從手從犮犮音蒲末反)。

法􃙫(下懼駒反僧名也字書考聲皆作􃙫聲類毛席)。

聾聞(上祿東反左傳云耳不聽五聲之和為聾杜預注云聾暗也蒼頡篇云耳無聞也說文從耳龍聲也)。

瞽視(上姑午反孔注尚書云目不能分別好惡為瞽包咸注論語云瞽盲也說文從目鼓聲)。

躄行(并伇反禮記云瘖聾跛躄也顧野王云躄謂足㾫枯不能行也古今正字從足辟聲跛音波麼反)。

匪𡱈(下衢錄反毛詩傳云𡱈猶曲也鄭注禮記云𡱈謂部分也分去聲大戴禮云諸侯以各其𡱈言就位也爾雅云
𡱈分也說文從口在尺下復句之也又慱以行棊象形字也句音古侯反)。

鬱歭(上慍欻反鄭注考工記云鬱不舒散也郭注爾雅鬱然氣出皃也說文云鬱木叢生也從臼冖缶􄉜其飾也言
百草之華遠方鬱鬱然也下持耳反顧野王云歭猶躇止不前也說文云歭猶躇也從止寺聲躇佇猪反)。

智鉉(玄絹反僧名也)。

憩漳濱(上却例反毛詩傳云憩猶息也次酌羊反漢書云清漳水名也出上黨郡也下云畢民反孔注尚書
云濱水涯也)。

鍵鑰(上䖍偃反周禮司門掌管鍵以啟閉也鄭注云鍵猶壯也方言自關而東謂之鍵自關而西謂之鑰說文從金
建聲下羊酌反玉篇從金作鑰即鍵也字書又從門作𨷲亦猶關鍵也說文𨷲插關下壯也從門龠聲與鑰義同錄文作
鑰非壯音母龠音同上)。

湮山(上壹陳反爾雅云湮猶落也考聲云沒也寺名也說文從水垔聲也垔音因)。

扛轝(上角缸反說文杜橫關對舉也考聲亦舉也古今正字從手工聲下余慮反說文作輿輿亦車也從車􃭲聲錄
作轝俗字也􃭲音余)。

泓博(上烏宏反廣雅泓深也說文云下深大也從水弘聲下補莫反鄭注考工記云愽猶廣也考聲云厚也說文云
大通也從十尃聲尃音浦)。

文揣(下初委反郭注方言云揣度也說文云量也從手耑會意字也)。

採摭(下征適反方言云摭猶取也說文云拾也從手庶聲考聲從石作柘音義並同)。

羈縻(上几疑反杜注左傳云馬羈也王逸注楚辭云革絡馬頭曰羈說文從革從𦌭省𦌭從㘝有從囚非也下媚悲
反廣雅云縻猶繫也史記云羈縻使勿編也說文從糸麻聲也)。

豳歧(上筆旻反鄭玄詩譜云豳戎狄地名也古今正字云豳公劉所封邑也從山豩聲豩音同上字書云豩二豕並
生也)。

兵荐(錢箭反左傳云戎狄荐居杜注云荐猶仍也又曰叢也說文從廾存聲也)。

玁狁(上杴儼反下聿笋反毛詩傳云玁狁北狄之号也鄭箋云今匈奴也漢書云唐虞之際已有熏育玁狁居北陲
也古今正字玁狁二字皆從犬嚴允亦聲字書考聲或作獫廉贍反非本字不取)。

螟􄉝(上覔萍反毛詩傳云蝗虫食禾心曰螟說文又云食穀葉者從虫冥聲下騰勒反爾雅云虫食葉曰𧎢詩云去
其螟𧎢吏乞貸即生𧎢也說文從虫貣聲貣他勒反錄文作𧑞與月令同案字書𧑞音騰爾雅云𧑞蛇也龍類也非螟𧎢
義也)。

日旴(下玕岸反杜注左傳云旰猶日晏也亦晚也說文義同從日千聲也考聲從竿作𣈨音與上同)。

玄琬(冤遠反僧名也)。

玄惲(紆粉反沙門名也方言云惲謀也郭注云謀議也說文從心軍聲也)。

齎梵葉(祭奚反鄭注周禮云齎謂財於道亦有所貢獻也廣雅云齎迸也說文云持遺也從貝齊聲錄作賷
俗字也)。

蕭璟(下鬼永反案唐錄太府卿蕭璟准字書玉篇璟字音影並無􂔇音􂔇明也音鬼永反)。

慧賾(下崢責反沙門名也)。

紕紊(上譬彌反鄭注禮記紕猶錯也謂繒帛踈薄也說文從糸比聲下文奮反孔注尚書云紊猶亂也說文從糸文
聲)。

訕毀(上所姦反孔注論語云訕謗䛼也下暉鬼反正作䛼)。

宗轄(下閑戞反字書正作牽車軸頭鍵也說文從舛兩相背從􂿩省顧野王云牽即車轄也亦從金作鎋亦通也)。

凌轢(下零的反蒼頡篇云轢猶𨋁也呂氏春秋云轢諸侯也說文云轢謂車所踐也從車樂聲)。

輕惘(舞倣反)。

** 第六卷

筌蹏(上七宣反周易繫辭莊子並云筌者所以得魚而忘筌顧野王云筌即捕魚笱也古今正字從竹全聲笱音苟
下第奚反莊子周易並云蹏所以得免而忘蹏說文從足虒聲虒音雉錄文從帝作蹄俗通用字也)。

梗槩(上羹杏反爾雅云梗猶直也廣雅云梗謂大略也古今正字從木更聲下陔愛反班固東都賦云粗為賓言其
梗槩也𦵮綜注曰不纖密也亦從木既聲)。

** 第七卷

褊隘(上鞭污反廣雅云褊猶陿也說文從衣扁聲扁音遍下乙界反毛詩序云魏地陿隘其民機巧趍利郭注禮記
云隘陋也說文從𨸏益聲也下從􄉞從冓􄉞音巷冓古益字也)。

鏗然(客庚反)。

坌身(盆悶反桂苑珠叢字林字統並云坌謂塵也說文從土分聲)。

** 第八卷

袠軸(上陳栗反蒼頡篇云袠猶纏也考聲云裹也文字典說云袠書衣也說文從衣失聲下沖六反方言云軸杼軸
也說文從車胄省聲也)。

籤牓(上妾鹽反說文云籤謂驗人也考聲云籤小竹簡也古者題簡以白事謂之籤古今正字從竹韱聲韱音暹下
博莾反案籤牓者各題經書之目分別條貫摽記部袠之義也)。

** 第九卷

捨撥(煩襪反)。

陶誘(上徒勞反下由首反何晏注論語云誘進也言夫子以正道進勸人也字林云誘猶􃣶也亦誘也說文導也
從言秀聲或從盾作䛻亦作羑音義並同􃣶先九反)。

** 第十卷

斖斖(微匪反郭注爾雅云斖斖僶俛也劉瓛注周易云微也古今正字從且從文而舋會意字也僶音泯)。

毓萌(上融祝反玉篇作育郭注爾疋云毓猶養也毛詩傳云稚也說文云毓養也使從善也從㐬每聲㐬音陀忽
反下麥彭反)。

法㴉(節細反古濟字也錄作㴉相傳誤也)。

劉璆(上劉字下歧幽反梁兵部劉璆名也)。

僧琨(下骨魂反僧名也孔注尚書云琨美玉也)。

沙揉(下仍周反考聲揉即捼也案錄文以沙捼金即捼扞之謂捼音內迥反扞音干罕反)。

詿誤(上媧畫反漢書云赦書為所詿誤者皆赦除之說文從言圭聲下音悟)。

虎蹲(音存說文云蹲即踞也從足尊聲)。

道肉(下鬼永反名也蒼頡篇云肉火明也說文云䆫牖間開明也象形字也)。

鐫之(子緣反方言云鐫猶琢也廣雅云鐫亦鑿也說文云破木鐫也從金雋聲雋音全兖反)。

乃敺(下歐口反說文歐捶擊也從支區聲區音駈也)。

* 續大唐內典錄慧琳撰

部袠(下陳栗反前內典錄第八已釋)。

筌蹏(上取緣反下弟奚反周易云筌以取魚蹏以取兔已具前釋)。

爰暨(下其意反爾雅云暨及也孔注尚書云與也杜注左傳云至也說文從旦既聲錄作洎非)。

澆淳(上晈堯反下垂綸反)。

煩挐(下女豬反淮南子云決挐治煩許权重曰挐亂也楚辭云枝煩挐而交橫也說文從手如聲)。

蘊其(上氳殞反鄭箋毛詩云蘊積也杜注左傳云聚藻也鄭注周禮云藉也古今正字從草從縕聲也縕音同上藉
音情夜反)。

抆飾(上聞粉反廣雅云抆猶拭也古今正字從手文聲錄文作𣼶誤)。

孛本(上盆沒反經名古文孛字也)。

兜沙(㪷頭反經名也梵語)。

* 開元釋教錄第一卷慧琳撰

胼贅(上辮眠反廣雅云賆猶益也古今正字從貝并聲錄文從馬作駢駕二馬也義乖不取下拙芮反淮南子云贅
者賣子與人作奴婢也顧野王居婦家之壻為贅也說文從貝從敖會意字也)。

竝該(上正並字下改孩反賈達注國語云該備也郭注方言云皆也說文云約也從言亥聲)。

編載(上必綿反顧野王云編猶列也莊子云編比連也說文次簡從糸扁聲也扁音篇)。

婁迦讖(下楚禁反梵語沙門名也)。

使覘(下諂瀲反杜注左傳云覘猶伺也鄭注禮記云𨶳視也考聲云候視也說文從見占聲也瀲音廉儉也)。

接踵(下鍾隴反禮記云舉前曳踵行杜注左傳云踵猶躡趾也聲類足跟也說文從足重聲跟音根趾音止)。

象腋(下盈隻反經名)。

氐羌(上邸泥反鄭箋詩云氐夷狄名國名也說文從氏著一地也或作柢錄文作互也下却香反廣雅云羌強
也說文云羌西戎羌人也從羊人聲錄文作羗俗字也)。

楷模(上客駭反廣雅云措法也說文云楷即模也從木皆聲虫錄文從手誤也下睦蒲反鄭箋毛詩云模法也廣
雅形也說文從木從莫聲也錄文從手誤)。

鍼脉(上執任反說文鍼刺也從金咸聲字書亦作葴謂綴衣也又作針並通用下萌伯反賈注國語云𧖴理也說文
云𧖴血謂之分邪行於體者也從𠂢血聲𠂢音魄賣反錄文從豕作𧖹非俗作脉通)。

懟恨(上鎚遂反毛詩云強禦多懟字統云懟猶怨也說文亦怨也從心對聲也禦音語也)。

悛改(上音詮孔注尚書云悛亦改心方言云自關東謂改曰悛也說文從心夋聲也夋音七旬反)。

宮亭湖廟(錄文從邑作䢼字書並無此字誤也案郡國志豫章郡記有宮亭湖湖北有神廟啇旅祈之能
隨意分風上下耳其湖與廬山雖遠亦相連接案錄云江南經過即此湖是也)。

驚愕(下昂各反字書作􄉟猶驚也作􃌲字義也說文云譁訟也從吅屰聲吅音暄屰音逆譁音花)。

長短(下端算反廣雅云短促也考聲云短有所長短以𠂕為正故從矢說文不長也從矢從豆錄文從木作梪音豆
籩梪字非此義也)。

颺忛(藥常反桂苑珠叢云颺顯舉也說文云颺所以飛風也從風易聲易音羊)。

倐忽(上昇戮反楚辭云往來倐忽也考聲云倐猶光動貌也說文云倐謂犬走也從犬從倐音由會意字也錄從黑
作儵說文青黑繒也非此義)。

蟒頭(上忙牓反爾雅蟒王虵也郭注云蟒虵之最大者故曰王虵古今正字蟒大虵也從虫莽聲蟒即宮亭胡神身
也莽音上同)。

償對(上音常杜注左傳云言不可報償也蒼頡篇云當也廣雅云復也說文云遂也從人賞聲也)。

明析(下星跡反孔注尚書云析猶分也聲類云劈也說文破木也從木從斤會意字也錄文從􂎴作析非也)。

斖然(微匪反斖斖猶僶俛也前內典錄第十已釋)。

不倦(下拳卷反聲類云倦猶疲也說文云勞也罷也從人卷聲錄作勌誤也)。

狾狗齧(上之勢反下研結反經目名也錄文作𤢴非也)。

怛惒尼(上丹遏反惒音禾經名也)。

齲齒(上區羽反呪名也)。

有􄉠竭(􄉠字未詳字書並無)。

曷漩(上寒葛反下隨緣反經名也)。

僧鎧(下開愛反沙門名也)。

** 第二卷

欻然(上熏物反𦵮綜注西京賦云欻忽也說文欻有所吹起也從欠炎聲也)。

阿颰(盤末反經名也)。

潼譬喻(上徒紅反經名也)。

穹隘(上麴弓反毛詩傳云穹猶窮也亦空也說文從穴弓聲下厄界反杜注左傳云隘地險也王逸注楚辭云險傾
危也顧野王云迫側也說文云塞也從阜從益正益字也)。

瞎鼈(上許戞反下鞭滅反經名也錄作鱉俗字也)。

碪鎚(上縶金反蒼頡篇作椹椹謂之鐵考聲云几屬也字書亦從攴作􃳈亦質也下冲追反考聲云鎚鐵也字書從
木作椎與鎚字義同案太公六韜云方頭鐵重八斤柄長五尺者顧野王云鎚鎚所以擊物也錄作枯磓俗字也)。

傲􂳹(上敖誥反孔注尚書云傲慢不友也杜注左傳云不敬也廣雅云慢也說文云敖倨也從人敖聲也下
眠閇反閇邊篾反毛詩傳云􂳹猶輕也賈注云􂳹未也說文輕㑥也從心篾聲)。

燉煌(上徒魂反下音皇燉煌古郡名漢書武帝元年分酒泉置燉煌之郡今沙州是也說文燉煌二字皆從火敦皇
亦聲)。

于闐(下音殿于闐即西域城名也錄文從金作釬􄉡字非也)。

謼羅(呼故反經名也)。

** 第三卷

赤觜(下精髓反經名也錄文作􂌤非也)。

謗讟(上愽晃反杜注左傳云謗即毀也賈注國語誹也說文從言旁聲也下同鹿反杜注左傳云讟亦誹也郭注方
言云誣怨痛也廣雅云惡也說文從誩從賣誩音競)。

僧䂮(下良灼反與略字同僧名也)。

懸縆(下亘恒反平聲字考聲云絙大索也說文云從糸恒聲也亦作絙桓音義並同)。

亟徑(上兢憶反或作䩯韓詩云亟猶急也說文云亟自急勅也從芉省從勹口猶慎言也錄文作凾俗字非也下經
定反路也錄作經誤)。

惋慨(上剜換反文字集略云惋驚異歎恨也下開愛反顧野王云慷慨不得志也說文從心從槩省聲)。

心綖(下夷煙經名)。

大舶(音白已前具釋)。

煨燼(上猥𢌞反廣雅云煨熅也下辭進反杜注左傳云盆中火也燼正作燼燒不盡薪也從火從盡省聲也皆焚
蕩之餘)。

梯橙(上體羝反下登鄧反經名也錄文從木作橙非也)。

曇摩蜱(下庇迷反梵語僧名也)。

僧伽跋隥(跋盤末反隥音鐙僧名也)。

** 第四卷

鵝腊(下星亦反鄭注周禮云乾肉也說文作㫺從殘肉日晞之故從日籕文作􄉢與今腊同亦乾肉也)。

毱名(上宮育反阿羅漢名也)。

鍮石(上透樓反埤蒼云鍮石似金而非金也說文從金從偷省聲也)。

勍敵(上競荊反廣雅云勍武也說文勍強也從力京聲埤蒼云健也下亭歷反杜注左傳云敵猶對也爾雅云匹也
字書正從啇從文錄文從欠作適俗字也啇音的)。

姚萇卒(上音長下遵聿反秦主名也)。

似嚼(牆藥反字書云嚼猶咀也廣雅云茹也說文云噍也從口爵聲噍音誚咀音慈呂反)。

歐噦(上謳口反說文云歐即吐也從欠從謳省聲下冤劣反鄭注禮記云噦噫也說文云為悟也從口歲聲噫音厄
界反)。

嘲之(謫交反蒼頡文云啁猶調也顧野王云嘲謂戲調也說文從口從周作啁考聲從言作謿錄文從口作嘲同字
也)。

謦欬(上輕鼎反開愛反前內典錄第三已釋錄文從口作𡄇咳非也)。

彌猴(上彌字錄文從犬作獼俗字也下候鉤反楚辭云彌猴𠔃熊羆說文云彌猴謂猴孫即􄉣也猴字從犬侯聲熊
音雄羆音悲􄉣奴刀反)。

蜣蜋(上却良反下音梁爾雅云蛣蜋蜣蜋郭注云啖糞蟲也古今正字亦啖糞蟲也並從虫羗良皆聲蛣棄吉反)。

敺之(上謳口反史記愕然欲歐之說文云歐捶擊也從攴區聲區音謳考聲亦從攴作敺)。

癵躄(上戀傳反顧野王云癵謂身體拘曲也考聲手足病也從疒臠聲下并亦反古今正字從足辟聲或從止作辟)。

趙肅(嵩昱反肅悚敬也人名也)。

勠力(上隆育反孔注尚書云勠力謂陳力也賈注國語云并力也說文從力翏聲音力幼反錄文作勠俗字)。

道梴(耻連反僧名也)。

􃾢駞(上湯洛反下鐸河反考聲云𩧐駞胡畜名也周書王會正北以􃾢駞為獻顧野王云以能負重善行致遠也古
今正字􃾢駞並從馬􄉤㐌皆聲橐音託㐌音陁)。

鄯鄯(蟬展反西域國名也)。

** 第五卷

僧璩(巨魚反僧名也)。

椒掖(上音焦下音亦宋朝宮名也)。

鄮縣(上矛候反漢書云會稽郡鄮縣名也考聲正作鄮錄文作鄮俗字也)。

依睎(下喜機反廣雅云睎猶視也說文云望也從目希聲案依睎謂髣髴之稱也錄作􄉥俙非也)。

封緘(下減銜反廣雅云緘猶索也說文云束匧也從糸咸聲)。

成積(下資四反周禮遺人掌邦之委積以侍施慧鄭注云廩人計九穀之足數少曰委多曰積說文從禾責聲字書
假借用也錄文作𧂐誤也)。

隨舶(下音白前內典錄已釋)。

火檻(下咸濫反郭注山海經云檻猶闌楯也說文從木監聲)。

棧路(查眼反廣雅云棧即閣也漢書所謂統絕棧道是也說文云棧亦棚也從木戔聲戔音殘也)。

流駛(下師事反蒼頡篇云駛猶疾也考聲云馬行疾也古今正字從馬史聲)。

阿遬(下音速經名也)。

奈苑(怨遠反地名亦經名也錄文作嬋或作婦並非也)。

** 第六卷

王暕(下姦眼反梁豫章王名字書云暕名也說文云分別簡之從束八分之錄作柬非也)。

諷習(上風奉反鄭注周禮云背文曰諷廣雅云諷猶教也顧野王云諷謂音譬況以動之說文云誦也從言風聲也)。

御㝢(下于主反毛詩傳云㝢居也爾雅云大也蒼頡篇云邊也說文從宀禹聲也亦作字義同也)。

措懷(麤故反鄭注周禮云措猶頓也又注禮記云施也說文置也從手昔聲錄文從厂作厝顧野王云庴即礪石也
非此義也)。

甄著(上見延反廣雅云甄陶窰也桂苑珠叢云甄袁明也古今正字云甄陶也從瓦垔聲也垔音因)。

穨焉(上充雷反蒼頡篇頹猶墜落也毛詩傳云病也說文云頹禿貌也從禿貴聲錄作頹俗字也)。

鐫之(上蕝緣反方言云鐫猶琢也廣雅鐫即鑿也說文云謂琢金石也從雋聲琢音卓雋音慈兖反)。

龕別(上音堪廣雅云龕即盛也文字典說云著佛處也從今從龍會意字也錄文從合作龕俗字)。

櫛枇(上臻瑟反下頻畢反案櫛枇象梳齒連接相近貌前內典錄釋訖)。

淹雲(上淹儼反毛詩傳云􄉦陰雲貌也說文云雲雨貌也從水從弇廣雅作􃓍錄作淹誤前已訓訖)。

槀本(上高老反史記云槀書草也說文從草作藁義同)。

盥洗(上官椀反顧野王云凡洗物皆曰盥說文云盥澡手也從臼木臨皿也)。

僧昉(下方罔反僧名)。

苬國(袖由反西域國名也)。

廛􃾂(上徹連反郭注周禮云廛謂城邑之居也說文從广里從八土广音儼下奴教反字書云吏人多櫌櫌也考聲
云人諠多也古今正字云不靜也從人從􃴎會意字也錄作閙俗非也)。

** 第七卷

重覈(上重龍反下衡革反漢書云其審覈之務準古法也說文云考實事也謂覈遮其辭得實覈也從西從激省聲
西音赫亞反從西俗字也)。

鎔冶(上音庸漢書云金之在鎔冶所鑄也音義云冶謂鎔錢模也下耶者反考工記云考金人工冶氏也說文
云冶銷也從冫從台聲冫音氷台音庚)。

􂰌水(貪盇也聲類云􂰌不高也說文從曰音悁)。

玼瑣(上妻禮反毛詩傳云玼鮮明貌說文云新色鮮也從王從此聲下蘇果反毛詩傳云瑣瑣小貌也廣雅𤨏連也
說文從玉𧴲聲𧴪音鏁同上)。

忍凚(瑟飲反字統孝聲並云凚即寒也文字典說云凚謂寒戰也從冫禁聲冫筆憑反錄作噤非也)。

如噎(下煙結反方言噎氣息也說文食在喉不下也又云飯窒也從口壹聲)。

黃法􃙫(下具俱反人名)。

揵搥(上音乾下墜追反案揵搥警眾之木置于食堂)。

痆斯(儜戞反西國名)。

知鉉(下玄詃反僧名也)。

彥琮(下狙宗反僧名)。

彫窘(下君殞反毛詩傳云窘猶困也王逸注楚辭云窘急也說文云迫也從穴君聲也)。

瑰奇(上鱠回反毛詩傳云　瑰石之次玉者也杜預注左傳云瑰珠也埤蒼云瑰瑋珍奇也說文云以珍瑰為傀亦
在人部中今也從玉鬼聲錄文從衣作　古文俗字也字書又作傀下巨基反正從大作奇錄作奇俗字也)。

僧琨(下骨魂反僧名也)。

羈縻(上几冝反下美悲反案羈縻盖馬之銜勒繫綴編連者也)。

甌閩(上敺侯反郭璞注爾雅云東甌在海中也又注山海經云閩越即西甌今建安也說文云甌閩東南越也從瓦
區聲下音武巾反)。

鞬拏(上建言反下搦加反梵語西域城名也已具前釋)。

踟蹰(上音遲下住踰反韓詩云踟蹰即躑躅也廣雅云葢猶豫徘徊之皃也躑音擲躅廚錄反)。

** 第八卷

玄奘(下藏朗反僧名也爾雅云奘駔也駔作朗反郭璞云大也說文從大壯聲)。

玄嶷(下疑棘反僧名也)。

勣深(上精昔反聲類云勣猶功也考聲功効者也古今正字從力責聲)。

慧賾(下崢責反僧名也錄從阜作􂏶俗字也王弼注周易云賾深也)。

卓犖(下力角反斑固西都賦云卓犖諸夏言超絕也考聲云卓犖猶高皃說文義同從牛從勞省聲)。

輟軫(上轉劣反鄭注論語云輟猶止也爾雅云已也已音以古今正字云車聲小缺也從車叕同音下真忍反許叔
重曰軫猶重也鄭玄注考功記云軫者輿後橫木也太玄經云軫轉其道也宋忠曰猶展也說文從車㐱聲㐱音同
上錄文作軫俗字也)。

韜德(上討勞反杜預注左傳云韜猶藏也廣雅云寬也說文云劒衣也從韋從舀聲舀音窅)。

梗槩(上更幸反爾雅云梗猶直也司馬彪注莊子云梗直士說文從木更聲下陔代反鄭注禮記云槩平也班
固東都賦云粗為賓言其梗槩𦵮綜云謂不纖密也說文從木既聲)。

箴規(上執深反孔注尚書云箴猶規也賈注國語云箴教也杜注左傳云戒也說文從竹咸聲會意字)。

蠢蠢(春尹反尚書大傳云蠢即出也郭注爾雅云蠢謂動搖皃也說文虫動也從䖵春聲䖵音昆)。

誚劇(上字書正從言作譙與樵同音孔注尚書云誚猶讓也蒼頡篇云訶也說文從言肖聲下擎逆反顧野王云劇
猶甚也蒼頡篇云篤也古今正字從刀豦聲也)。

薰蕕(上訓雲反香草也下酉州反臭草也已見前釋)。

槀街(上高老反顧野王云槀猶草也說文從禾高聲下佳諧反尚書云槀街謂蠻夷邸所在也說文云街謂四
通道也從行圭聲)。

扼捥(上鸚革反廣雅云扼持也鄭玄注􄁸服傳云盈手曰㧖說文㧖猶把也從手戹聲戹音厄正作􄉧亦作搹音義
並同錄作扼俗字也下剜渙反揚雄云椀握也說文從手從宛聲)。

乃縶(下砧立反杜注左傳縶猶執也范寗注穀梁云𥾫也古今正字云縶之維之猶𥾫也從系從執正縶字或作馽
音同)。

祖禰(下泥禮反鄭注周禮云禰父廟也古今正字從示爾聲已訓訖)。

桎梏(上真曰反下公沃反鄭玄注周禮在手曰桎在足曰梏盖刑人具也鄭眾又云桎梏者枸其兩手共一木也
說文二字並從木至告亦聲)。

宗轄(下閑戞反考聲並正　從𢪧兩相皆從􃰚省牪川兖反今通作轄亦從金作鎋顧野王云車軸端䥫也前內典
錄第五卷已釋)。

調戲(上迢笑反廣雅調猶嘲也又訓欺也說文從言周聲錄文從手作掉誤下希意反毛詩傳云戲猶逸豫也郭注
爾雅云戲嘲戲也廣雅云邪也說文從戈䖒聲䖒音希也)。

解讖(上音玠下插鑒反考聲云讖謂自陳過各於佛前也俗作韱錄文作韯非也)。

痆斯國(上赧戞反梵語也)。

于遁(下遯遜反亦國名也)。

窴噎(上甸堅反爾雅云闐闐盛皃郭璞注云羣行聲也蒼頡篇作寘猶塞也義與闐字同西都賦云寘城溢郭說文
亦塞也從穴從真真音之人反下煙結反郭璞注方言云噎猶咽塞也毛詩左傳云噎不能息也說文云噎猶飯窒也從
口壹聲錄作闐非也窒音珍栗反)。

諠譁(上晅爰反聲類云諠即譁也嵆康瑟賦云不諠譁而流漫說文正從雚作讙與諠義同漢書云未至讙譁是也
錄作暄同與書傳所用亦同下化瓜反孔注尚書云譁即讙聲也說文從言華聲也)。

濎瀅(上都挺反下縈定反考聲云濎瀅小水也案甘泉賦云良猶弱水之濎瀅古今正字又作榮義同從水瑩聲錄
作汀瀅汀音聽王逸注楚辭云汀洲之平也與本義乖故不取瑩因逈反)。

溟渤(上覛萍反下盆沒反案莊子云北溟有魚曰鯤古渾反海運將適南溟溟渤皆南北海名古今正字從木冥聲
渤案漢書音義云渤澥海之別名文選云穿池類溟渤是也古今正字云渤亦海也從水勃聲)。

𨟄川(上扶袁反杜預注左傳云𨟄川京兆鄉名也一曰陽𨟄城亦杜陵鄉名說文從邑樊聲)。

𥴧篨(上音渠下音除許叔重云𥴧篨草席也郭注方言云亦謂𥳊甫吠反說文𥴧篨二字皆從竹豦音渠除亦聲)。

翌日(上蠅織反孔注尚書云翌明也爾雅亦明也古今正字從羽從立聲)。

不嚏(􄉨悌反考聲云氣奔鼻而嚏也蒼頡篇云嚏即噴也說文云嚏謂悟氣解也從口疐聲音帝)。

發斂(下廉撿反字統云斂猶收也鄭玄注儀禮云藏也說文從僉攴聲普木反錄文作殮俗字)。

澄漪(下意冝反毛詩傳云猗水之波文者聲亦細波也古今正字從水從猗聲)。

攈拾(上君運反賈注國語云攈拾禾穗也方言云取也說文從手䴢聲錄文從君作捃俗字也)。

** 第九卷

崎嶇(上起羇反下音駈爾雅云崎嶇傾側也埤蒼云崎嶇不安也考聲云山險皃也古今正字崎嶇二字並從山奇
區皆聲)。

嗜慾(上時至反鄭注禮記云嗜猶貪也孔注尚書云嗜即無猒足也說文云耆慾喜之也從口耆聲從目者非也)。

豳州(上筆岷反字書亦從邑作邠即公劉之邑也與豳字同毛詩有豳書也古今正字從山從豩音斌二豖亦
行貌也)。

彥悰(上言變反爾雅云美士曰彥也下族宗反說文云悰猶樂也從心宗聲沙門名也前有從玉作琮未詳同異)。

脅壘(上杴劫反左傳云聞其駢脅考聲云脅即肋也說文云脅謂兩膀也從肉從劦胡頰反聲脅􄀺錄文從三力
作脇俗字也)。

髫齔(上音苕下初謹反髫案蒼頡篇云髫謂垂也埤蒼云髫謂髦也考聲云髫小兒剃髮留兩邊也古今正字從髟
從召聲髟音摽下初謹反鄭注周禮云齔謂毀齒也男八歲女七歲皆曰齔說文從齒七聲)。

降祉(下絺里反毛詩云祉猶福也杜注左傳云祉亦祿也說文義同從示止聲錄文作祉俗字也)。

濾漉(上臚翥反韻筌云慮猶洗也案濾者盖沙門護生以絹為羅疏理水中蟲穢取其潔也諸字書不載濾字下聾
穀反考工記云漉清其水而漉之野王云漉猶瀝也字林云水下貌也古今正字從水鹿聲)。

滌穢(上亭歷反孔注尚書滌猶除也鄭注禮記云蕩搖也說文云洒也從水從條聲)。

䞈以(恭偽反廣雅云䞈猶賭也古今正字云下亦貨也玉篇或作𧵥義並同說文從貝從為聲又音貴瓦二音)。

涓𣾪(上決緣反說苑云涓涓不𡓱將成江河顧野王云涓小流也說文從水肙聲肙媚縣反錄作涓俗字也下丁瀝
反字書正從啻作𣾪又作􄉩顧野王云𣾪謂瀝適也說文水欒注也從水啇聲啻音同錄作渧傳寫誤脫口字耳)。

** 第十卷

牽裸(上遣延反顧野王云牽猶引也已見前釋錄作牽俗字也下騾果反說文云裸即祖也從衣果聲已見前釋訖)。

㳂波(上悅涓反孔注尚書云順流而下曰㳂說文從水􃷄聲􃷄緣選反錄從公作㳂非)。

儡同(上盧堆反曲禮云母儡同母音無考聲云儡同無分別也說文從人從畾音雷聲)。

** 第十一卷

濡𩠐(上乳朱反經目也)。

阿閦(下芻縮反經名也)。

授幻(下滑慣反說文從倒予經作幻俗字也經名也)。

不眴(下血絹反王逸注楚詞云眴視貌也顧野王云眴謂令人動目也說文云目搖也從目從旬旬音同)。

楞伽(上勒登反下音茄梵語也)。

** 第十二卷

象腋(下羊益反經名也)。

睒子(失􃪙反梵語經名也)。

羂索(上涓兖反下桑洛反經名也)。

俱胝(下致絺反經名也經作𦙁俗字也)。

羅亶(下展連反經名也)。

菴提(上腤含反經名也)。

摭之(上征石反孔安國尚書序云採摭羣言以立訓傳也方言摭拾也以手取物也考聲云摭亦拾也字書桂苑珠
叢亦從石作拓音義並同說文從手庶聲會意也)。

無揉(下柔酉反周易云揉木為拒考聲云燒木捩令曲直也古今正字從木柔聲或從火作煣亦通下文同)。

鄴城(上儼劫反魏書云鄴城魏所都也漢書有鄴縣是也)。

解捲(下卷袁反經名也已見前釋)。

** 第十三卷

脫躧(下師滓反孟子云視棄天下如棄弊躧案棄義即與脫躧同考聲云躧履屬也說文從革作𩌦聲類同古今正
字從履省錄作屣通)。

頞羅延(止安渴反梵語僧名也)。

達多(下多駞反經名也)。

鴦崛(上音央下羣律反經名也)。

于闐(下音殿西域國名也錄作釬鎮非也已見前釋)。

** 第十四卷

阿闍貰(下設制反正合作世錄作貰誤也)。

燉煌(上徒魂反下音黃菩薩号錄作燩非也)。

目佉(下羌迦反經名也)。

漚惒(上敺侯反下音和經名也)。

瑜伽(上庾須反論名)。

** 第十五卷

蔽宿(上必袂反經名也)。

謼羅(上呼故反經名)。

盇呿(上正鉢字錄從本者誤下袪御反經名也)。

禁婢(舊注云或為婦字錄文從女作嬋字書無此字)。

蠍王(上軒歇反經名也錄從曷作蝎音褐與本義乖不取)。

僥倖(上皎堯反下衡耿反經名也)。

僧歰多律(次森戢反梵語經名也錄從火作歰非也)。

繕寫(上蟬戰反杜注左傳云繕治也考聲造也說文亦補也從糸善聲下昔野反廣雅寫程也考聲云寫猶書也錄
從刀作寫俗字也冖音覔也)。

** 第十六卷

䍑究(上正罕字案說文從罔作𦉴訶坦反毛詩傳云𦉴猶希也顧野王云希踈也錄作罕誤下鳩又反毛詩傳云究
即窮也郭注尒雅云謂覈盡也說文從穴九聲)。

覽𠂢(下拍賣反說文𠂢水之邪流也從反永錄作曰俗字也)。

謦欬(上輕珽反下開愛反經名也前已釋訖錄從口作謦俗字)。

溥𩠐(上普補反下正𩠐字經名)。

羼提(剗莧反下音啼經名也)。

嬈亂(上年鳥反經名)。

蟲狐烏(上音野案字書從皿作蟲今錄文從三虫誤烏或作鳥也)。

勇辤梵志(上容聳反字書正作勇敢悍也健也古文今從甬作勇勇􄉪錄文勇粗通經名也)。

曳踵(上延祭反下鍾隴反經名)。

羅怙(下胡古反經名)。

苾芻(上頻蜜反下楚愉反經名也錄作芻俗字也)。

䃜羅鉢(上噎鷄反經名也錄從口作㗨誤)。

𤸃瞿(上搜皺反下具俱反經名也錄文作瘦俗字)。

二僑(下嶠殀反經名也)。

善唄(下白邁反經名也)。

𧏙蜋(上却香反下力張反經名也)。

** 第十七卷

繁𧷽(上伐袁反下繩證反字書正從舟作𧷽說文云𧷽物相贈而如也廣雅云式也考聲云餘也古今正字義同從
貝從𠢧省錄從月作賸俗字也)。

鄔陁(上烏古反梵語經名也)。

𠜂削(上產姦反聲類云𠜂猶定也家語云夫子𠜂詩書也說文𠜂剟也竹劣反剟削也從刀從𠕋音策𠕋即簡也會
意字也下廂雀反廣雅云削減也說文從刀從尚聲)。

無玷(下丁黶反毛詩傳云玷即缺也古今正字從玉占聲也)。

療痔(上離照反下持里反經名也)。

裨助(上畢彌反鄭玄注儀禮云裨之言埤也說文益也從衣卑聲)。

** 第十八卷

東闡(下􂗙善反蒼頡篇云闡猶開也韓康伯注周禮云明也說文從門從單聲也)。

尋閱(上習􂚋反賈逵注國語云尋猶用也方言云長也郭注云尋謂之長法度之廣也說文云尋繹理也從工口工
口亂也叉寸分理之會意字也下緣雪反鄭注周禮云閱猶簡也杜注左傳云數也古今正字從門兊聲)。

放習(上方𠕀反劉兆注公羊云放猶比也孔注論語云依也廣雅放也說文從攴方聲錄從人作倣非也下正習
字也)。

訛舛(上臥戈反孔注尚書云訛化也考聲云謬也古今正字從言從化會意字字書正從言作為譌音義並同下舛
穿兖反顧野王云舛差不齊也說文云舛對臥也從夕􃱇相背也夕音雖􃱇誇化反)。

青呱(下乙爪反案青呱俗謂蝦蟇也字書無此字經名也)。

蕪穬(上音無字統云蕪荒薉也賈逵注國語亦薉也說文從草無聲下虢猛反蒼頡篇云穬即粟也虢關麥反字林
云穀有芒者也說文芒粟也從禾廣聲)。

經莂(下彼列反案莂分別之謂也埤蒼云莂謂種穊分移蒔之也字書無此字考聲或從竹廣切韻從草從別穊音
既蒔音是)。

擯治(上畢刃反司馬彪注莊子云擯猶棄也史記云相與排擯之是也古今正字從手擯聲也下音遲)。

𩠐掠(良灼反月令云無四掠掠劫掠也即与錄同案字書皆略字杜注左傳云略猶取也方言云永也聲類云眄覽
之略也說文云經略云地也從田從各聲掠音亮義殊乖不取)。

刊定(上渴安反鄭注禮記云刊猶削也廣雅云刊定也說文從刀干聲也)。

澆浮(上晈堯反許叔重注淮南子云澆薄也說文從水堯聲也)。

蔓延(上韈販反毛詩傳云蔓亦延也廣雅云長也說文云蔓葛屬也從艸曼聲曼音万延戈仙反正字也)。

庾頡(上腴主反下賢結反錄作𢈔字誤人名也)。

雜糅(女救反鄭注儀禮云糅猶雜也說文字書亦作粗音同)。

** 第十九卷

姥陁尼(上模補反經名)。

目佉(下羗迦反經名)。

颰陁(上盤末反經名也)。

曼殊(上音萬菩薩名也)。

** 第二十卷

坌身(上盆悶反經名也錄作至俗字)。

呵鵰(上壑歌反下鳥聊反經名也錄或作荷鵰未詳熟是)。

木槵(下還慣反經名也)。

郁迦(上氳菊反毛詩傳作彧或茂盛貌也說文作郁字孔注論語云文章備也長者名也錄作郁時通用也)。
一切經音義卷第八十



一切經音義卷第八十一

翻經沙門慧琳撰

  
  * 
音集神州三寶感通傳四卷(舊目三卷今分為四卷)
南海寄歸內法傳四卷
大唐西域求法高僧傳二卷
右三集傳共十卷同此卷音。

* 集神州三寶感通錄第一卷慧琳撰

𥄖響(上忻乙反俗字也正作𥄖說文作􄉫血脉在肉中􄉫􄉫而動故從肉從八八者分別也從十者響遍十方後人
移八於十上作肸又變為兮作肹下鄉兩反應聲也會意字也)。

鄮塔(莫候反會稽地名也鄮縣有阿育王塔說文鄮字從邑𧶝聲也)。

剡木(塩冉反爾雅剡利也埤蒼削也易曰剡木為檝也說文銳使其利形聲字)。

廣袤(下謀候反韻詮袤延也聲類云袤猶長也說文云東西曰廣南北曰袤從衣矛聲也)。

鰻魚(滿盤反說文鰻魚名也從魚曼聲也曼音萬)。

誣訾(上武夫反杜注左傳云誣猶欺也鄭注禮記曰誣𠕀也說文云誣加言也從言巫聲下資此反鄭注禮記云訾
以言毀人也說文從言此聲也)。

懽慘(上豁官反說文懽喜樂也或作歡下參感反爾雅慘憂也郭璞曰賢人愁恨貌也說文慘毒也亦作憯痛也形
聲字)。

灞上(巴罵反秦川水名也在長安城東說文從雨從革從月轉注字)。

鸑鷟(上五角反下仕角反國語云周之興也鸑鷟鳴於岐山也賈逵注云神鳥也鳳之別名也)。

麁穬(上蒼租反正體從三鹿作麤下􄉬猛反前內典錄已釋)。

張掖(音亦郡名也)。

大堆塔(次對回反王逸注楚辭云魁堆高也文字典說堆小阜也從土隹聲錄作塠俗字也下貪荅反文字
典說塔廟也)。

𠁊塏(上霜兩反下開改反說文𠁊明也塏地高燥也𠁊塏者言階既高大又在崗上高明顯望名為𠁊塏也)。

玁狁(上杴檢反或作獫下音允毛詩傳曰玁狁北狄異名也)。

䃜玉(翳奚反文字集略云䃜黑色玉也錄文從玉作瑿亦通)。

櫨枓(上音盧下當狗反說文云櫨柱上枅也枓柱頭上方木如斗枅音企見反並形聲字也)。

剽掠(上匹曜反說文云剽謂劫奪人財物也錄文從彡作彯非也下力灼反鄭注禮記云掠謂劫掠也字書音亮義
乖今不取也)。

淖泥(儜孝反廣雅云淖猶埿也眾也鄭注儀禮云普大也淖和也淮南子云水以其淖溺潤滑也聲類云淖猶溺也
古今正字從水卓聲也)。

灌溉(上官渙反下機未反說文云溉灌今種植以水潤其根莖也)。

倭國(烏和反東海中小國名也隣近新羅錄從𨸏作􄉭非也)。

倒𤝔谷(上音到下音柴)。

葛藟(下倫委反郭璞注尒雅云藟藤類也文字典說葛蔓也錄作􄉮非)。

蔚迴(上氳物反下熒瑩反)。

自縊(下伊計反左傳云莫敖縊干荒谷考聲云縊猶自刑死也公羊傳云靈王自縊而死何休注云謂自經而死)。

祇速(上之日反考聲云祇猶適也亦安也)。

鐵碪(下縶金反亦作砧錄中從木作杭非也亦作椹)。

竝凹(下洼𦜮反韻英云凹猶坳下也洼厄瓜反胯音誇化反坳音厄交反)。

晃煜(上黃廣反說文云晃明也下與六反說文煜燿也亦熾也從火昱聲錄作昱義乖)。

牙匳(獵占反考聲從匚作匳正體字也似合而有棱節所以斂物者也桂苑珠叢從竹作籢即盛鏡器也案匳者有
香匳有象鏡匳之用今云牙匳即象牙合子也)。

白㲲(下恬協反)。

剖擊(上普垢反孔注尚書云剖猶破也桂注左建云中分為剖蒼頡篇云析也說文判也從刀咅聲咅音土口反)。

徐椿(下勅倫反宋居人名也)。

令馥(逢斛反廣陵令名也毛詩傳云馥謂香氣芬馥也古今正字從香复聲也)。

􄉯珽(上正執字也下汀井反鄭注禮記云珽亦笏也言挺然無所屈也說文云珽大圭也長三尺古用八寸尺即今
二尺四寸也從玉廷聲也)。

𧷽一人(乘證反字書云𧷽餘也古今正字從貝從𠢧省錄作𧷽俗字也)。

溳水(于群反說文云溳水出南陽郡葵陽縣負東入夏口也從水員聲也員音雲)。

** 三寶感通傳中卷

銓次(七宣反廣雅云銓猶具也爾雅云銓律銓也郭璞注云法律所以詮量輕重也杜注左傳云次也說文衡也從
金全聲也)。

蔡愔(下揖心反人名也)。

滬瀆(上胡古反河􂞺云帝臨玄滬之水靈龜負書即此水也前已釋)。

莘里(所臻反毛詩傳云有莘國名也亦里名也)。

高悝(苦迴反人名也)。

歔欷(上許魚反下許衣反王逸注楚辭云歔欷猶悲啼皃也何休注公羊傳云悲也蒼頡篇云泣餘聲也說文云歔
欷出氣也二字並從欠虛希皆聲)。

摹寫(上莫胡反廣雅云摹猶寫形也聲類土法也說文云規摹也從手莫聲或作摸)。

閩越(閔彬反下爰月反郭注山海經云閩越者即西甌今建安郡是也說文云東南越地也亦虵類也從虫從門省
聲也)。

牽挽(上誥延反廣雅云牽猶挽鄭玄注周禮云牛居車前曰牽說文云牽引前也從冂冂引牛也冂象牛之縻也玄
聲也下𠕀坂反或從車作輓錄作𢱍誤也)。

揊然(上丕逼反考聲云揊重繫聲也廣雅擊聲也錄從土作堛堛猶土凷也非本義今不取)。

豆盧褒(次正盧字也下保毛反人名也鄭玄注禮記云褒進也亦揚美也說文從衣保聲也)。

𣽨畯(上特能反文字典說從水𦫀省聲也下遵峻反晉江陵太守𣽨畯也鄭注周禮云畯字先田教其嗇夫者也說
文從田夋聲也)。

締構(上弟奚反說文云締結不解也又固也從系帝聲下古候反案玉篇正作冓與構同構合也成也說文云積材
也從木冓聲也)。

沙汰(下音泰王逸注楚辭云汰即波蕩也廣雅云洗也考聲云汰濤湅貌也說文汰謂濤浙簡擇也從水太聲湅音
練也)。

烔然(上洞東反韓詩云薀隆烔烔埤蒼烔烔然貌也古今正字從火同聲也)。

榱桁(上率追反郭注爾雅云榱即椽也下杏庚反考聲云折屋檁也)。

武􃐱(下央脚反則天后廟諱也考聲云彠度也規度高也)。

周󰃗(欺紀反)。

老姥齎(次摹補反江表傳云姥婦人老稱也字書亦從馬作媽音同下祭奚反說文云齎携持物於道行也
從貝齊聲)。

譙國(齊焦反漢書云沛郡即古譙國也)。

蹠之(章亦反說文云蹠足也從足庶聲)。

三謐(民畢反)。

掖門(上盈益反應邵注漢書云掖宮內正門旁小門也說文從手夜聲也)。

建旟(下與諸反周禮云鳥隼為旟剌史州里建旟鄭玄注云象其勇也郭注爾雅旟剝鳥皮毛置竿頭也說文從㫃
與聲也)。

確不移(上腔角反腔音苦江反周易文言確乎其不可拔也又繫辭云夫乾確然示人易矣易夷至反韓康
伯注云確堅牢貌也考聲云確堅固之謂也)。

輲車(上音遄讀與船同音鄭注禮記云輲無輻之車曰輲謂附泥而轉也司馬彪注莊子云輲猶轉也說文云輲藩
車下卑輪也正作輇字音義同)。

僅得(勤釁反廣雅云僅猶少也亦纔能也古今正字從人堇聲堇音謹)。

煨燼(上烏迴反廣雅云煨熅也說文煨盆中火也從火從畏省聲也下夕進反杜注左傳云燼火之餘木也玉篇正
作燼音訓與上同)。

緜亘(上沔篇反王逸注楚詞云緜纏也毛詩傳曰緜緜長而不絕貌也說文從系帛聲下古鄧反毛詩傳曰亘猶遍
也方言竟也考聲從木作􄉰謂過遠之謂也)。

驚眩(下玄練反蒼頡篇云眩視不明也賈逵注國語云感也說文從目玄聲)。

近矚(下鍾辱反韻略云矚視也甚也眾目所歸也玉篇從尸作屬屬猶聯也漢書近也字書屬字並不從目)。

戰悸(葵季反毛詩傳云悸悸有節也說文云悸心動貌從心季聲)。

種紵(下除呂反周禮典枲云紵麻草之物鄭玄注繩十五㚈布抽而細白曰紵說文云檾屬細者也從系宁聲宁音
同上)。

田墌(下之石反考聲云墌即基也)。

褫脫(上池爾反蒼頡篇云褫撤衣也撤音勅列反說文云脫衣也從衣虒聲虒音雉錄文從土作􄉱非也)。

劉韞(上正劉字也下紆粉反入名也)。

劉悛(此緣反人名也)。

鎔斲(上勇鍾反漢書云鎔冶之所鑄也說文云銅屑為鎔冶冶器法也從金容聲下音卓孔注尚書斲削也杜注左
傳云執斲匠人也說文云斫也從斤從𠁁𠁁音豆或從􄉲作􄉳􄉲音戟錄文作斲傳寫誤也)。

用紓(庶諸反左傳以紓楚國之難也杜預注曰紓猶緩也方言云解也說文從糸予聲錄文從帀作􄉴誤也)。

絓是(上胡卦反王逸注楚辭云絓懸也方言持也左傳云驂絓於木而止也顧野王云礙說文從系圭聲也)。

矟等(雙角反廣雅云矟長矛也埤蒼云矟矛也又云矟丈八矛也從矛肖聲也)。

剗鏨(上初產反博雅云剗猶削也聲類成作鏟音義並同下慙淡反廣雅云鐫謂之鏨也說文云鏨也從金斬聲也
鐫子全反)。

子蒨立(千見反人名也)。

轀輬(上烏昆反下略常反史記云轀輬臥車也因秦始皇死不發喪遂以為載柩車也孟康注曰轀輬舊衣車也有
䆫牖閉則溫開則涼考聲云輕車說文轀輬二字皆從車昷京亦聲也昷音同)。

杜龕(下坎含反正龕字人姓名也錄從合作龕俗字也)。

呻吟(上詩真反鄭注禮記云呻亦吟也蒼頡篇云呻吟歎也說文二字並從口)。

􃸩血(上奴東反字書正從血作􃸪說文云􃸪腫血也從血䢉省聲考聲云􃸪血之􃸪衛宏作膿亦作􄉵並通用錄作
膿俗字也)。

煙漲(下張樣反考聲云漲猶滿也亦用張字為去聲義同)。

歭然(上池里反考聲云峙猶立也說文從止寺聲或從足作跱錄之從山作峙是山峙立也)。

鐵鑛(上天結反正鐵字也下古猛反鄭注禮記云礦金玉銅鐵等璞也或作丱亦作𨥥又作磺音義並同)。

猜忌(上採哉反杜注在傳云猶疑也方言云恨也說文云猜謂恨賊也從犬青聲也)。

碌䃚(上籠谷反下葱鹿反蒼頡篇云碌礙謂砂石麤白也考聲云石地不平皃也錄文作䃙􃖵誤也)。

拗舉(上烏絞反文字集略云拗手有摧折也下正舉字考聲云舉猶薦也轝也說文云對舉也從手與聲也)。

窗櫺(上芻雙反說文云在牆曰牖在戶曰窗亦作鹵皆象形字也錄文作窓俗字也芻音測駒反下歷丁反說文云
櫺窗櫺子也或作㯪錄文作櫺非也)。

八楞(勒登反說文云楞有隅抓角也正作柧柧音姑)。

瀅中(縈定反呂延濟注甘泉賦云濎瀅水小皃也義與濚同前已訓釋錄文從營作瀯誤也)。

門罅(下呼嫁反考聲云􄉶裂也說文云鏬􃻊裂也從缶虖聲亦從阜作嘑又作㙤錄作𨬆非也)。

槩曰(該代反鄭注禮記曰槩猶平也漢書云比有節槩亦謂量可平也說文從木既聲)。

鏗然(上客耕反禮記云子夏鍾鼓鏗鏘考聲云金石聲也古今正字從金堅聲)。

澧水(捧逢反漢書云澧水出洛南山在鄠縣東又北流入渭河也古今正字從水豐聲豊音同錄文從邑作鄷
地名也)。

濄水(烏和反李善注江賦云濄水迴遶㳬濄也)。

沁州(七浸反州名也)。

為枿(下五割反考聲云正作􃶻樹初生苗也孔注尚書云枿謂木餘更生𢱂栽也枿亦同)。

悢悢(良樣反王逸注楚辭云恨意不得也廣雅云恨悵也說文從心良聲)。

** 三寶感通傳下卷

詮而(上七宣反淮南子云詮言者所以陳治亂之體曰詮說文云詮具也從言全聲錄序從竹作筌是捕魚笱也非
詮量之義故不取)。

撮略(上纂括反廣雅云撮持也亦手撮取也古今正字從手最聲)。

揭錫(上音竭說文云擔負之揭猶高舉也古今正字從手曷聲)。

周瞰(下堪紺反蒼頡篇云瞰猶視也求從門作闞闞即望也案周瞰者即周迴四面眺望之義也)。

崖隒(上五街反蒼頡篇云崖山高邊也下嚴撿反讀與儼同音郭璞注爾雅云隒謂山形如纍甑也廣雅云隒即欠
腹崖也說文云隒崖也從𨸏兼聲也)。

磬聲(輕徑反字書正從石作磬顧野王云以石為樂磬也尚書云泗濱浮磬世本云母句作磬說文云樂石也象懸
虞之形殳擊之也從石殸聲也設古文磬字也音同上)。

唄唱(上排拜反考聲唄梵讚聲也)。

惋恨(上烏喚反文字集略云惋驚怛歎恨也說文從心宛聲也)。

帆柁(帆字取犯字平聲釋名云帆謂船幔也亦作颿或作𩗋錄文作舤俗字也下陀賀反字書正從它考聲𣏌船尾
也釋名云正船尾正船具也錄從㐌作柂俗字也)。

颼颼(𤸃流反廣雅云颼颼風聲也古今正字從風叜聲叜古文叟字也錄文從風作􄉷非也)。

槽櫪(上造高反下靈的反考聲云槽馬櫪也古今正字云飤獸畜器也飤音寺槽櫪二字皆從木曹歷皆聲也)。

牀榻(上狀㽵反毛詩云載寢之牀身所安也從木爿聲下貪臘反廣雅云榻平也釋名云牀陿而長者謂之榻古今
正字從木􂰌聲)。

白𩧐駝(上郎各反下徒多反錄作馲駞俗字也)。

巉巖(上查巖反下牙衘反楚詞云溪谷巉水增波王逸注云巉巖山澗崎嶇阻也廣雅云巉巖高峻皃也古今正字
二字並從山􃶲嚴皆聲崎音欺嶇音駈毚土咸反)。

椶櫚(上祖紅反下音驢郭璞注山海經云椶櫚木高二文許垂枝條葉大而圓莢實皮重可為繩索及雨衣古今正
字二字並從木㚇閭皆聲㚇音宗說文又謂之栟櫚椶之別名也錄文作葼䕡傳寫誤也㚇音宗栟音并)。

躓頓(上知利反顧野王云躓猶頓也說文從足質聲亦作疐音義並同)。

道􂔇(下鬼永反僧名也錄作􂔇俗字也)。

魏閹官(上掩炎反鄭注周禮云閹官謂官人宮中閽人也說文從門奄聲閽音昏)。

柿樹(音仕赤果樹也)。

權斂(下廉驗反禮記云小斂於戶內大斂於􂓛階鄭注云棺之坎亦為斂說文云斂收也從攴僉聲錄從反作殮俗
字通)。

寶瓊(葵營反玉名也)。

不􃮀(休久反考聲云肉不爛也敗也從歺丂聲也)。

抗禪師(康浪反人名也)。

潢色(黃纊反染黃色也)。

扶柩(求又反在牀日屍在棺曰屍從木匛聲匛音同上)。

乃萎(下委為反毛詩傳曰草木有死葉萎枝也箋云萎猶枯也)。

鐫之(蕝緣反韻英鐫刻也琢也說文從金雋聲從隹從􄉸錄從乃非也)。

經椷(下洽緘反)。

貣物(湯勒反字書云借物用而後還)。

失瘖(邑今反考聲云不能言也從疒)。

旻法師(密貧反人名也)。

韋悰(族宗反人名也)。

敺之(上阿垢反說文擊也)。

欄楯(上音蘭下脣尹反漢書音義云楯亦欄也說文云楯欄檻也從木盾聲盾音同)。

厝言(麤固反韻詮置也)。

皰赤(上炮皃反考聲正作疱面上細瘡也亦作疱桂苑珠叢云疱人面熱氣所生小瘡也說文從皮包聲也)。

驚訝(牙價反)。

訕謗(上音山下補浪反孔注論語云訕謗毀也已見前錄)。

礎臼(上音楚下音舊象形前已釋)。

構隙(上音遘字書云亦作冓顧野王云搆成也下卿逆反賈逵注國語云隙猶舋也顧野王云隙因間隙所為有怨
憾也說文從𨸏省聲𡭽音同上錄文從巢作隟非也)。

一兜(下㪷侯反從兜從皃省象人頭形呪音古案林伯勝一兜者囊受一斛也)。

鴆之(上音朕山海經云女几山冬鴆鳥杜預注左傳云鴆羽有毒以晝酒飲之則死古今正字從鳥從冘聲也錄作
躭非也)。

跣行(上先典反尚書云若跣不視地厥足用傷說文云跣以足視地也從足先聲)。

錐鋸(上音隹左傳云錐刀之未也故史記云錐不處囊其未立見說文云銳物也從金隹聲下居御反賈逵注國語
云鋸斷謂大辟宮刑也蒼頡篇云即截物鋸也說文從金居聲)。

沙礫(下零的反楚辭云瓦瓅進而寶玉捐棄說文云礫小石也從石樂聲錄作礰非也)。

** 南海寄歸內法傳第一卷

闃寂(上傾伇反埤蒼云𨵙靜也古今正字從門臭聲臭音古𨵙反從目從犬下情亦反正體寂字也)。

慘舒(上蒼感反下暑余反言慘舒者則陰陽也陽則發生伸暢陰則肅煞閉藏既有昏明方辯寒暑當世界空洞之
時未有日月淨天未降亦無身光所以寂然混同故慘舒不分也)。

挻埴(上設延下承力反宋忠云挻和也埴土也陶匠和土為瓦􃇩之器也古今正字從手延聲埴從土直聲也)。

嶽峙(下池理反已釋高僧傳第十一卷中)。

椎髻(上直追反下雞詣反鄭注儀禮云髻結髮也古今正字從髟吉聲髟音必遙反椎從木)。

蜾蠃(上戈火反下盧果反毛詩傳云蜾蠃蒲盧也郭璞注爾雅云即細􂑨蜂也呼為螉螉說文正作􄉹云土蜂也天
地之性細􂑨無子從虫𩰫聲𩰫音戈蠃從虫𣎆聲蠮音翳螉音翁貢反)。

螟𧕅(上覔經反下歷丁反爾雅云螟𧕅桑蟲也郭注云桑蟃也一云戎女說文二字並從虫冥霝皆聲傳作蛉蜻蛉
字非也)。

渾沌(上魂穩反下㹠穩反杜注左傳云渾沌不通類也王弼無所分別不可為名也莊子中央之帝名亦四􃺭名是
無知之皃也案清濁未分也古今正字並從水軍屯也皆聲亦從人作倱伅或作混字)。

孩嬰(上亥哀反顧野王云孩幼稚也下癭盈反釋名云人初生日嬰兒𦙄前曰嬰言接之嬰前乳養之也說文從女
賏聲賏音同上傳作孾非也)。

戒躅(重錄反漢書音義云躅迹也三蒼謂跡為躅古今正字從足蜀聲)。

局提(上卭錄反鄭玄注禮記云局部分也廣雅局近攝生也說文促也從口在尺下也)。

之紐(尼九反說文云紐糸也一云結而可解者從糸丑聲)。

商舶(上正商字也下音白考聲云崐崘船也文字典說云海中大船也從舟白聲亦作艊)。

堀倫(上群欝反即崑崙語訛轉也)。

頭鬈(下羣圓反考聲云髮曲也說文從髟卷聲傳從手作捲也)。

敢曼(梵語也遮形醜之下裳如此方之褌袴一幅物亦不裁縫橫纏於𦝫下名曰合曼也)。

驩州(上喚官反在安南管內也)。

匕景(上卑弭反南夷國名)。

跋南國(上盤未反今扶南國異名也)。

裸形(華瓦反不著衣服也)。

一籄(蘷位反土籠也)。

覈其(上衡革反已具釋高僧傳第五卷中)。

解嘲(上皆買反下陟交反愽雅云謿謔也蒼頡篇調也說文作啁從口周聲傳本作謿俗字也漢楊雄作解嘲)。

畎畝(決泫反考工記云耜廣五寸二耜為耦之伐廣尺深尺為畎廣雅坑也古今正字從田犬聲)。

頓顙(上都困反下桑朗反額至地也)。

丹墀(稚飢反漢書士登文右之階步赤墀之塗說文塗地也禮天子赤墀從土犀聲赤即丹也)。

訛謬(上吾戈反下眉幼反鄭箋詩云訛偽也鄭注禮記云謬誤也劉熈云差也古今正字從言化聲亦作譌說文云
謬狂者之志言也從言翏聲)。

定瀲(廉贍反考聲云瀲水淺際也泛也古今正字作澰云清也從水僉聲)。

巾帊(上音斤下魄霸反或作􃩹音同上)。

頒之(上音班非本音借用字也)。

小枯(縶林反正作椹經從手作枯誤也)。

長􂓴(上直亮反文字典說云長賸長也從到亡從兀從匕此借長字用也下訶各反考聲云𦞦似羹而濃也說文從
月寉聲也)。

一槩(該代反)。

棖觸(上字耕反字統云根猶𧢻也考聲作敞揨云撞也從手從長傳文從木作棖人名也下衝欲反搜也)。

水撚(年典反說文撚猶執也一云躁也從手然聲)。

㳄唾(上羨延反說文云次口液也從水欠聲傳作涎俗字也下吐臥反)。

送𣧩(眾隆反亡人也)。

麤如(上醋胡反正體字今不多行用俗通作麤)。

插口(上懺洽反說文云刺內入也從手缶聲傳作插俗字也)。

角襵(占涉反蒼頡篇云卷也廣雅縶也古今正字從衣聶聲)。

一襻(攀慢反古今正字云衣挂肩曰襻從手從攀攀亦聲也)。

挂髆(上瓜畫反下牓莫反杜子春注周禮云髆肩也說文從骨尃聲)。

置𢂁(口侯反古今正字從巾句聲亦從區作摳亦同)。

盥漱(上官緩反下搜又反)。

憚多家瑟詫(下坼賈反梵語也唐云齒木也)。

擘破(上音伯)。

刮舌(關滑反)。

剔齗(上汀歷反已釋高僧傳第二十七卷中下屼斤反蒼頡篇云齗齒根也說文從齒斤聲)。

柞條(上音昨鄭箋詩云除木曰柞白櫟木也說文從木乍聲)。

辢辛(闌怛反古今正字云辢辛也從束聲)。

齒憊(牌拜反廣蒼云憊疾也說文作𢟡傳作憊亦通用)。

招痾(妸何反病也)。

擪在(上懕葉反說文云以指按也從手厭聲)。

𦝫絛(討刀反文字典說云辮絲為繩從系攸聲也)。

普馥(逢目反正體字也韓詩傳曰馥香貌也古今正字從香复聲也复音同上)。

梗槩(上耕杏反下該𦫿反已具釋內典錄第六卷中)。

一餅(奱晚反說文或作飯云食也從食反聲)。

乾􄉺(上哥安反下昌繞反廣雅云𪍑食也埤蒼煼麥為麫文字典說煼麥乾屑也從麥酋聲煼音抄爪反)。

羶腥(上設延反杜子春注周禮云羶羊脂也說文作羴云羊臭也從三羊今作羶通用字也傳從月作膻俗字也下
皆丁反小疋云腥生肉氣也說文從月從星星亦聲也)。

堅鞭(頟更反小疋作鞕與傳本同今時用有從石作硬俗字也)。

諸韲(濟題反鄭注禮記云虀醬之屬也古今正字從韭齊省聲古作薤)。

棚車(上白萌反考聲云棚車是樓車也今時俗多行用之施朱於車上以五綵纏結為棚以載樂人導引於前也正
從車作輣)。

鏡匳(力占反古今正字從匚僉聲傳作奩俗字也匚音方)。

貧寠(劬禹反考聲云居無財以備禮者也說文從宀婁聲傳從穴作窶非)。

荳􄉻(上音豆下訶搆反南方異物志云荳䓻辛香可食出交阯郡古今正字二字並從草豆䓻皆聲)。

咀嚼(上才與反下牆藥反)。

** 第二卷

仰睎(戲衣反廣雅云睎視也說文云望也從目希聲)。

檥法舟(上冝倚反文字集略云檥為整船向岸也應劭云正也說文從木義聲也傳作􄉼俗字也)。

商搉(江岳反考聲云搉略也說文云敵擊從手寉聲亦從車作較亦作捔)。

僧伽胝(中音伽下音知梵語也唐云大衣也)。

五帬(音羣郭注方言云帬接下衣也說文下裳也從巾君聲傳作裠俗字亦通)。

僧脚崎(綺儀反梵語掩腋衣)。

㲜席(上貪覽反考聲云㲜織毛為之出吐蕃中字書亦從帛作𤎥或從系作𦃖音義同)。

外恧(紐六反方言云恧慙也山之東西息愧曰恧郭璞云心愧也說文從心而聲)。

螻蚓(上漏侯反方言云南楚或謂螻蛄也說文螻蛄也一云𧏚天螻也從虫婁聲下寅忍反月令云季春蚯蚓顧野
王云即螳蚓也字書云作螾說文云螼螾側行者也從虫寅聲螼音丘忍反)。

蛹蠶(上容種反說文云繭中蠶也從虫甬聲下雜南反說文蠶妊絲也從䖵㬱聲㬱音倉感反)。

生繭(堅顯反說文云蠶衣也從系從虫從芇省聲古文作絸)。

用袪(去魚反)。

氍毹(上懼俱反下數芻反埤蒼云即毾㲪也聲類云毛席也古今正字二字並從毛瞿俞皆聲也)。

貪惏(拉南反方言云惏殘也說文河北謂貪曰惏從心林聲傳作婪音同義異今不取也)。

事繁(飯袁反毛詩傳云多也眾也)。

攜瓶(上惠珪反顧野王云攜持也說文提也從手巂聲巂音同上傳作擕俗字也)。

長騖(上文艮反下無遇反郭璞注穆天子傳云騖駈也顧野王云疾馳也廣雅奔也說文從馬敄聲敄音武)。

讙囂(上喧袁反傳作諠義同廣雅云讙鳴也顧野王云呼召也又云讙嚻猶諠譁也說文諠譁也言雚聲下香妖反
說文云氣出頭上也從㗊從頁首也㗊音側立反)。

墾土(上肯很反耕也)。

薳復(上為委反考聲云語詞也)。

羅濾(驢預反案羅瀘者恐水中有細蟲草薉等物故以絹為羅瀘其水蓋亦護生故也今時俗通用字也)。

盪除(堂黨反)。

覆髆(上孚務反下音博作膊俗字也)。

杼軸(上除旅反下种六反義已釋西域記序)。

下抹(忙鉢反)。

波剌斯(中闌怛反梵語也)。

劈裂(上甹覓反下連哲反)。

煗服(上奴短反爾雅煗燠也說文溫也從火耎聲傳作𤏙誤也)。

櫛笓(上蓁瑟反下頻蜜反言櫛笓者如梳齒之相次也亦作比傳作批亦通)。

搭肩(上躭合反下音堅)。

擡使(待來反)。

過齎(薺奚反說文云毘齎從貝齊聲也)。

矗直(上冲六反字統云矗謂長直也古今正云直貌也從二直)。

縙綵(上辱容反考聲云𦁎以綫飾也字書毳飾也字或從耳作茸下倉宰反)。

半腨(遄䙲反說文云腨腓腸也從肉耑聲也)。

圌衣(殊緣反埤蒼云圌貯穀米圌𥫱也古今正字從囗耑聲傳作篅非也𥫱音徒困反即女人所著裙也)。

濛雨(上音蒙毛詩傳云濛雨貌說文濛微雨也從水蒙聲也)。

四瀑(袍報反生死大河也)。

黲布(上倉敢反顧野王云今謂物將敗無顏色為黲黲也說文淺青黑也從黑參聲)。

苫廬(上式廉反下呂猪反)。

號咷(上晧高反下道刀反)。

傍扂(恬念反)。

睚眦(上崖懈反下儕戒反考聲云睚眦瞋目開闔眼怒也傳作𥈐誤也)。

** 第三卷

慧巘(言蹇反毛詩傳云巘小山別於大山者也郭注爾雅云形如累雨甑也釋名山孤絕處也古今正字義與上同
從山獻聲也)。

隤綱(上兊雷反廣雅隤壞也說文下墜也從阜貴聲下各郎反說文云網維紘繩也從糸岡聲傳文作綱俗字)。

皴裂(上七旬反埤蒼云皴皮散起也古今正字從皮夋聲夋音同上)。

抖擻(上音斗下蘇厚反)。

褊小(邊沔反)。

房窄(爭厄反埤蒼云窄陿也古今正字云迫陿也從穴乍聲亦從广作厏傳作迮誤用也今不取陿音洽)。

痾𡀔祇(上阿可反次音魯下傳自音云近也梵語傳中自解也)。

雙膝(新溢反顧野王云膝脛頭也說文正作􃳶云脛頭卩也從卩桼聲卩音節桼音七)。

踞地(居御反)。

襞􄉽(上必亦反廣雅云襞詘也說文韏衣也從衣辟聲下恬挾反說文云􄉾重衣也從衣􃹈聲傳作疊非也韏音卷)。

足跟(音根)。

雙竪(殊乳反俗字正體作豎)。

胷膈(上音凶下耕核反)。

扁鵲(上邊辮反人姓名傳從鳥作鶣非也)。

僵仆(上音畺下朋北反)。

􄉿糝(上音談俗字也下桑覽反)。

便瘳(勅留反也)。

胡荽(下音雖香菜名也亦作荾傳作􄊀書錯也)。

診脉(上真忍反)。

** 第四卷

勸㢡(將想反郭注方言云秦晉之間謂相勸曰㢡廣雅云譽也賈注國語成也)。

楊葩(怕巴反說文華也從草皅聲皅音同上)。

持齅(休又反說文云以鼻就臭也從鼻臭聲)。

逐𡞞(生杏反廣雅云𡞞少也鄭注禮記云小減也說文從女省聲傳作省時用略也)。

穬麥(上虢猛反麥有多芒者也古今正字從禾廣聲)。

天蘤(為委反博雅云蘤華也韻詮字林並云花也古今正字榮也從草從白為聲)。

糅雜(上紐溜反鄭注儀禮云糅亦雜也古今正字從米柔聲字書正從丑作粈亦作􃯃)。

諸㠀(刀老反孔注尚書㠀海曲山人可居曰㠀尚書曰居㠀之夷也釋名云㠀到也謂人所奔到也說文海中往往
有山可依止曰㠀從山鳥聲)。

塵坌(盆悶反楊子云塵猥至也說文亦塵也從土分聲)。

稱儁(遵峻反白虎通云百人曰儁千人曰英倍英曰賢左傳儁絕異也說文作俊者才過千人曰俊從人夋聲義
與俊字同夋音七旬反)。

鋒鍔(上孚蓬反下昴各反說文鋒兵刃端也從金夆聲古今正字鍔刀刃也從金㖾聲也㖾音同上)。

剖析(上普口反杜注左傳云剖中分也顧野王云析破也說文判木也從刀咅聲咅吐口反下星亦反聲類云析劈
也說文析破木也從木斤一云削也)。

確尒(上腔角反韓康伯注周易云確堅固也文字典說云堅皃也從石從寉聲也)。

挫外道(上租臥反鄭注禮記云挫折也賈逵注國語云折鋒曰挫說文搉也從手坐聲)。

清辯(別免反考聲云慧也明也別也從言辨聲傳作辯俗字也撿字書並無此字)。

鯨海(上競迎反許叔重曰鯨魚之王字統從畺作䲔海中大魚也長千餘里說文從魚畺聲今從京作鯨通用字)。

乞匃(該𦫿反說文云匃乞也言人亡財則乞匂於人會意字也)。

戶鑰(陽灼反字書從門作𨷲音義並同也)。

牀榻(上狀莊反下貪蠟反釋名云榻即牀陿而長曰榻也古今正字從木􂰌聲􂰌音同上)。

孜孜(子思反說文云孜孜汲汲也周書曰孜孜不怠從夂子聲)。

然肌(紀冝反說文云肌肉也從月几聲也)。

相踵(鍾舅反聲類云踵足跟也顧野王云踵追也躡其踵所以為追逐也王逸注楚辭云繼也說文亦追也從足重
聲)。

篆籀(上厨兖反周宜王太史史籀著大篆十五篇氶相李斯作蒼頡篇中車府令趙高作爰歷篇太史胡母敬作博
學篇皆取史籀大篆或頗省改所謂小篆者也說文引書也從竹彖聲彖音湍亂反下籌溜反史記云籀者周時史官教
國子學童之書與孔氏壁中古文異體皆古文也說文讀書也從竹榴聲)。

喉吻(上音侯下文粉反口兩角也)。

潰爛(上迴內反正體字下闌彈反)。

樌體(上關患反考聲云穿衣也傳文作􄃌音患誤也)。

鴆毒(上沈禁反下同祿反)。

草隷(禮計反文字典說云秦程邈囚於雲陽獄中改古書字體為僕隷之書說文從隶奈聲篆文作隷草隷者今時
草書隷書也)。

寶椷(洽緘反蒼頡篇云盛文書椷木篋也廣雅云椷謂之篋說文亦篋也從木咸聲傳作凾俗字也)。

髫丱(上亭彫反埤蒼云髫髦也考聲云小兒剃髮留兩邊也古今正字亦髡也從髟召聲髦音毛髟音必遙反傳從
齒作齠俗字也下關患反鄭箋毛詩云童未笄結髮丱然字鏡韻詮並云丱童子緫角象形字也緫音惣)。

礪律(上力制反僧名也)。

窄隘(上爭戹反已釋第三卷中下戹界反顧野王云隘迫側也廣雅云急也陿也鄭注禮記陋也說文從𨸏益聲也)。

附舶(音白廣雅云舶海舟也埤蒼大船也古今正字從舟白聲也)。

髫齔(上音條下初僅反鄭玄注周禮云齔毀齒也說文從齒七聲)。

日旰(乾旦反杜注左傳云旰晏也說文云日晚也從日干聲傳從月作肝非也)。

褫積(上持理反蒼頡篇云褫撤衣也古今正字從衣虒聲傳作褫俗字也虒音天伊反)。

玄漪(意離反毛詩傳云漪重波也古今正字從水猗聲猗音同上)。

𡠜毋(上暮胡反古醜女也)。

* 大唐西域求法高僧傳上卷(義淨三藏撰)
沙門慧琳音

殉法(旬俊反賈誼服鳥賦云貪夫殉財列士殉名集訓云亡身從物日殉文字典說云以人迸死也從歺旬聲)。

鯨波(巨迎反許叔重注淮南子云鯨魚海中最大魚也說文亦同或作䲔字)。

縉紳(上音晉說文帛作赤白色曰縉左傳有縉雲氏莊子有縉紳先生下音申孔注論語云紳大帶也垂之於前書
以記事之)。

嶔岑(上泣金反下仕簪反何注公羊傳云嶔岑山高危險也山阜勢也方言云岑高也大也郭注云岑崟峻皃也並
形聲字崟音吟)。

􄊁然(堪答反楚辭曰寧􄊂死以流亡王逸注云􄊂者奄忽而至說文從水葢聲葢音合從草從大從血)。

廣脅(險業反傳自解云王舍城側山名也從三力從肉)。

矩矩吒(雞也)。

翳說羅(唐言貴即高麗國也共事鷄神𩠐戴鷄翎故云鷄貴也)。

不磷(栗珍反孔注論語云磷薄也本草雲母一名磷石言其薄而且明也)。

慧􃴜(言謇反爾雅巘山形如累兩甑也毛詩傳小山別大山也慧巘僧名也)。

寧堙(印隣反孔注尚書堙塞也從土)。

𪃹鴒(上精亦反下音零毛詩𪃹鴒在原兄弟急難鄭注云𪃹鴒雍渠也飛且鳴行且搖傳中從脊作鶴俗字非正體
也)。

澘然(所姦反詩云澘然涕淚下是也)。

窶拏折里多(上愚矩反下努加反梵語寺名也傳中自解釋唐云德行寺近大覺寺不遠也)。

牂柯(上佐郎反。下音哥。案牂柯者南楚之西南夷人種類亦地名也。即五府管內數州皆是也。在益蜀之南今因傳
中說往昔有二十餘人從蜀川出牂柯往天竺得達。因有此說遂撿尋括地志及諸地理書南方記等說此往五天路經。
若從蜀川南出經餘姚越雋不喜永昌等邑古号哀牢玉漢朝始慕化後改為身毒國。隋王之稱也。此國本先祖龍之種
胤也。今並屬南蠻。北接互羌雜居之西過此蠻界即入土蕃國之南界。西越數重高山峻嶺涉歷川谷凡經三數千里過
土蕃界。更度雪山南脚即人東天竺東南界迦摩縷波國。其次近南三摩怛吒國呵利鷄羅國及躭摩立底國等。此山路
與天竺至近。險阻難行。是大唐與五天陸路之捷徑也。仍須及時盛夏熱瘴毒虫不可行履遇者難以全生。秋多風雨水
泛又不可行。冬雖無毒積雪冱寒又難登陟。唯有正二三月乃是過時。仍須譯解數種蠻夷語言兼賫買道之貨仗土人
引道展轉問津即必得達也。山險無路難知通塞。乃為當來樂求法巡禮者故作此說以曉未聞也)。

峻峭(上詢俊反孔注尚書峻猶高也說文從𨸏作陖下鍫笑反韻英云峭亦峻也或作陗峻高聳也並形聲字二體
通用)。

黏泥(上尼廉反集訓云黏翻使相著也字書甘土即黏土也會意字也)。

𡉏𡍩(上皮美反孔注尚書云𡉏毀也說文訓同從土已聲下恥格反博雅􃻊分也考聲云􃻊地裂也傳中作􃽟非也)。

俱攞鉢底(攞音羅賀反傳自釋云家主也)。

** 大唐西域求法高僧傳下卷

援緇(上音袁考聲援持也賈注國語云引也或作爰韻英云爰於也古今正字從手爰聲說文爰字從受音披表反
從千下滓師反說文帛黑色曰緇從糸甾音)。

漱玉泉(搜皺反又叟候反二音並通韻英云漱口也字書云從水欶聲)。

届郎迦(上音戒孔注尚書云届至也郎迦梵語海中山名也)。

𢲻集(上纂捋反韻詮云略要也纂音祖卵反卵音魯括反)。

溟浡(上音冥下音孛大海魚龍興雲雨震雷霆大怒皃也泛者之大難也見括地志)。

擯落(賓刃反司馬彪注莊子擯棄也說文訓同形聲字也)。

躑躅(上程石反下重錄反顧野王云驟舉足而不進也或作蹢䠱亦通案躑躅猶情意徘徊而有進退)。

龔州(上音恭)。

共鯁(古幸反集訓云食魚骨刺留咽中曰鯁案傳意往此情有去留進退故云共鯁鯁亦噎也)。

椰子(野嗟反字指云椰子南方果木名也出交阯廣州其名曰椰木十丈葉在其末實如巨瓠療飢止渴聲類亦
云果名也其子𣪊堪為器樹皮可為索甚堅牢從木形聲字)。

檳榔(上音賓下音郎埤蒼云檳榔果名也其果似小螺可生啖能洽氣出交廣其名曰檳榔為樹𦭡乎如桂其未吐
穗有似禾黍並形聲字)。

藷根(煮如反說文藷蔗也今非此物也蔗即甘蔗人但食苗根不堪喫傳云藷根明非甘蔗案本草署預一名土藷
亦名山芋異菀曰署預野人謂之土諸玉篇亦說故不疑也)。

倳刃(甾事反考聲云以刃刺之也史記曰莫敢倳刃於公腹中或作事刀剚形聲字)。

桑梓(上索郎反木名也即蠶桑也英華集云人之生事唯農與桑帝躬耕於藉田后亦親桑以例萬民也古文從三
􂏱作𣕐下從木小篆變三􂏱為桑音弱今隷書俗用從卉作桒漸訛也下茲𣦸反爾雅椅梓郭注云即楸也毛詩榛栗椅
桐梓麥爰代琴瑟言此六木皆堪為琴瑟也文字典說梓即梓楸也從木辛省聲或作梓)。

齎以(濟齊反廣雅齎送也顧野王云持也淮南子願以伎道齎一本許叔重注云備足也鄭注周禮云齎行道用也
或音資禮記齎資訓用同耳聘禮問幾用之齎是也說文持遺也從貝齊聲今俗用作賫)。

控緫(上音空貢反下宗弄反案控緫猶馳騖也)。

禪畦(惠圭反秦孝公以二百四十步為一畒五十畒為一畦王逸注楚辭云畦猶區也說文田五十畒也從田圭聲
也)。

樞關(上昌俞反考聲云戶扇轉處也廣雅樞本也易曰樞機制動之主也俗呼為門肘說文從木區聲也傳文從手
非也音口鈎反)。

讙譁(上音喧古文作叩下音花前音義卷中已重釋)。

瑳禪師(倉何反玉色也梁朝高僧也)。

定瀲(廉染反考聲云水淺而且清曰瀲言心兢兢誠慎若水之有波曰定瀲古今正字從水斂聲)。

僊苑(屑延反釋名云老而不死謂之僊廣雅羽化曰仙說文長命也或作仙)。

每剟(轉劣反博雅剟削也言減削衣鉢之餘轉施貧之及修功德古今正字從刀叕聲叕音同上傳中從手作非
也冝改之)。

煙霞(伊賢反考聲云火之煙也薰氣也案此煙覆非煙也遠望山及天色青凝似煙也下夏加反集訓云霞赤雲也
案日旦出光照左右雲或黃或赤名曰朝霞僧傳云重煙霞者逸志雲林心遊物外也)。

流睇(音弟鄭注禮記云傾視也方言云陳楚之間南楚之外謂眄為睇說文從目弟聲)。

排俊(上敗埋反廣雅排推也音他雷反從手隹傳文從人作俳非也是俳優字非此用下遵迅反韻英云才當千人
曰俊集訓云賢過於百人曰俊說文訓與上同從人夋聲夋音七旬反傳中從弓作儁亦通訓亦同上從人從隹)。

嶷嶷(凝棘反集訓云𡸦嶷山峯高峻貌也從山疑聲𡸦音鋤力反)。

覺樹初綠(陵燭反春初眾草綠色可愛傳中作菉非也觀菩提之綠葉也)。

風駛(師吏反蒼頡篇云馬行疾也其風迅過於此集訓駛也字指云如𤀹流也形聲字也)。

崑崙語(上音昆下音論時俗語便亦曰骨論南海洲島中夷人也甚黑裸形能馴伏猛獸犀象等種類數般
即有僧祇突彌骨堂閤蔑等皆鄙賤人也國無禮義抄劫為活愛啖食人如羅剎惡鬼之類也言語不正異於諸蕃善
入水竟曰不死)。

𨏦轢(上力震反下零的反上林賦云徒車之所轔轢蒼頡篇轢𨋃也說文車所踐也並形聲字也)。

函杖(上音含含容也謂講問宜拑樹容文足以指畫也或謂杖也)。

繼踵(音鍾勇反蒼頡篇踵足跟也或從止作踵亦得)。

梯隥(上體奚反下登鄧反韻英云可以登昇也)。

舟艫(音盧漢書云船前刺擢處也考聲音呂除反船尾說文船頭也形聲字也)。

犛之毛􄀲(夘包反西南夷人犛牛也或從毛作氂亦通傳文中作猫非也)。

鰌鱓(上就由反山海經鰌魚似鱧而六首或從羞作鱃下音善郭注山海經云鱓魚似虵滑魚也如蚯蚓故曰蟬魚)。

若媲(匹𥧌反集訓媲配也韻詮匹也從女􂻨聲􂻨音毗)。
一切經音義卷第八十一



一切經音義卷第八十二

翻經沙門慧琳撰

右一記十二卷同此卷音
　祕書著作郎敬播序。

** 西域記序

不暨(其冀反杜注左傳云暨至也說文云從且既聲亦作泉也)。

蔡愔(楫心反人姓名也)。

閹竪(上奄炎反下殊主反鄭注周禮云閹精氣閉藏者今謂之官人說文豎也宮中閽閼閉門者也從門奄聲豎從
臤豆聲序作竪俗字)。

成釁(肸覲反賈逵云釁兆也言有禍兆也杜預瑕隙也動也說文從爨省從酉所以祭也分聲序作舋俗字也)。

恢畺(上苦迴反杜注左傳云恢大也說文從心灰聲序作􄊃不成字也下居良反毛詩傳云畺界也穀梁境也尒雅
陲也郭注主畺場在外垂也說文從畕三其界畫或從土作壃)。

眷西海(上厥媛反孔注尚書云眷視也詩傳顧也說文從目􃭬聲或作􄊄􄊅序作睠俗字也)。

杼軸(上除旅反下蟲陸反鄭箋詩云無他貨唯絲麻耳今空杼軸不作也方言抒軸作也東齊土作謂之杼木作謂
之軸說文持機緯也從木予聲)。

長騖(無付反郭璞云騖駈也顧野王云疾馳也楚辭云忽馳騖以追逐廣雅奔也說文亂馳也從馬敄聲)。

攙搶(上扠銜反下策庚反祅星名也)。

豺狼(上仕皆反下音郎)。

鬼蜮(于逼反毛詩云為鬼為蜮傳云短狐也劉兆云狀如鱉含沙射人著人皮膚為害說文三足以氣䠶害人從虫
或聲)。

之墟(去餘反聲類云故所居也賈逵云墟猶坎也古今正字云毀滅無後之地也從土虛聲)。

槀街(上高老反下音階義已釋前卷中)。

柢殊俗(上丁禮反考聲云柢歸也拒也略也至也說文擠也從手氐聲擠音子系反)。

驟徙(上愁救反杜注左傳云聚數也賈逵云疾也說文從馬聚聲下思紫反顧野王云徙遷也說文作徙云移也從
辵止聲古文作􄊆)。

启妙覺(上谿禮反孔注尚書云启開也鄭玄云發也說文從戶作啟)。

不窺(跬規反記中作窺俗字)。

屆于(皆薤反孔注尚書云屆至也鄭箋詩云屆舍也說文從尸由聲)。

頓顙(上敦困反下桑朗反方言云顙額也案頓顙者稽顙也何休注公羊云若今叩頭也說文從頁桑聲)。

梯山(上體奚反)。

奉賮(秦忍反蒼頡篇云財貨也說文會禮也從貝􃪏聲􃪏音徐引反)。

握槧(上厄學反集訓云握持也下慙敢反釋名云書契槧版之長三尺者也說文牘獛也從木斬聲)。

一袠(陳栗反亦作帙或作袟或作怢)。

瑣詞(上思果反毛詩云瑣瑣小皃郭璞注爾雅云瑣謂一器細陋貌說文從玉𧴪聲𧴪音同上也)。

逖聽(上汀歷反孔注尚書云逖遠也說文義同從辵狄聲古文從易作逷下汀性反)。

凱澤(上開改反廣雅云凱大也)。

緬惟(上綿演反賈逵云緬思貌也說文從糸面聲)。

清泠(歷汀反王逸注楚辭云清泠清凉貌也說文從水令聲)。

財賄(灰猥反考聲云布帛曰賄或晦已具釋前音義卷中)。

獷􄊇(上古猛反說文云獷惡犬不可附近也從犬廣聲下袍報反正從􃫸作􃫷考聲云犯也速也今記中從米㬥
是曬􄊈字非此義)。

毳帳(上齒苪反鄭注周禮云毳毛之細縟者也鄭眾云毳罽衣也郭璞云毳謂物之行敝者也說文毳獸細毛也從
三毛下張亮反)。

穹廬(上丘弓反郭璞云天形穹窿然因以為名下呂居反杜注左傳云廬舍也毛詩傳廬寄也河圖云黃帝作廬以
避寒暑也案穹廬戎蕃之人以氈為廬帳其頂高圓形如天象穹窿高大故号穹廬王及首領所居之者可容百人諸餘
庶品即全家共處一廬行即𩧐駞負去氈帳也)。

** 大唐西域記卷第一(三十四國)

三藏沙門玄弉奉　勅撰

阿耆尼國(佶伊反胡語也或出焉祇佶音巨乙反)。

屈支國(上君物反即安西龜茲國)。

跋祿迦國(盤末反)。

笯赤建國(音努)。

赭時國(之夜反即大食國也)。

􄊉桿國(番發反下音旱亦名跋賀那國)。

窣堵利瑟那國(上孫訥反次音覩)。

颯秣建國(桑帀反秣音末)。

弭秣賀國　劫布呾那國(呾音單割反)。

霜儞伽國(霜取去聲或上聲儞音寧頂反伽或作迦亦通)。

喝國　補喝國　伐地國　貨利習彌伽國。

羯霜那國　咀蜜國　赤鄂衍那國(五各反)。

忽露摩國　愉漫國(借音字記中自音)。

鞠和衍那國　護沙國(黃郭反)。

珂咄羅國(可何反)。

拘謎陀國(拘音俱下迷閉反)。

縛伽浪國(立錦反)。

縛喝國　銳秣陀國　胡寔健國(寔音承力反)。

咀辢健國(勒割反)。

揭職國(揭音羯)。

梵衍那國迦畢試國(此上二國是婆羅門此三十四國三藏路次經過悉是胡國名号亦
是胡語不是梵語今所音字但取其聲以響胡語不求字義其大磧已東州郡不說者為是唐國境內各自別有國經此
記起自大磧已西者言其番夷之地人風物產與此不同故書記之)。

阿耆尼國(兩磧之西第一國也耆音祇古曰嬰夷或曰烏夷或曰烏耆即安西鎮之中是其一鎮西去安
西七百里漢時樓闌善善危頒尉犁等城皆此地也或遷都改邑或居此城或住彼域或隨主立名或互相吞滅故有多
名皆相隣近今或丘墟)。

􄊊黍(上靡碑反考聲云􄊊穄也說文從黍從麋省聲今俗用或從禾從麻並非也字書云𥞫類也似𥞫而不黏或名
穄有白黃赤黑之異皆堪為飯)。

屈支國(上君物反古名月支或名月氏或曰屈茨或名鳥孫或名鳥纍案蕃國多因所亡之王立名或隨地
隨城立稱即今龜茲國也安西之地是也如上多名並不離安西境內)。

匾㔸(上邊辮反下體奚反字統云匾𠥶薄闊貌二字並從匚匚音方有從厂作􄊋􄊌或從辵作逼遞並非從匚作為
正)。

𢤱戾(上籠董反下音麗案經義則強難調名為𢤱戾戾從犬蓋因時而有此語釋經者以意作之以合時用字書先
無此字)。

噍類(上疾曜反韻詮噍嚼也嚙上古今正字從口焦聲)。

顯敞(昌掌反韻詮云敞廓也蒼頡篇高顯也說文平治高土可以遠望也從攴支音普卜反尚聲也)。

耆艾(上佶伊反韓詩云耆大也爾雅耆長也禮記六十曰耆說文老也從老旨聲下五葢反禮記五十曰𦫿爾雅𦫿
養也方言齊魯之間凡尊老謂之𦫿說文氷臺也從草又聲佶音巨乙反)。

跋祿迦國(上盤末反此國出細好白㲲上細毛罽為隣國中華所重時人号為末祿㲲其實毛布也見括
地志說)。

慘烈(上錯敢反方言云慘慼也說文毒也從心參聲下連哲反亦作冽)。

赭衣(上遮野反郭璞云赭赤土也方言南楚東海之間或謂赤為赭言衣赤色如赭說文從赤者聲)。

汨淴(上古筆反漢書音義云汩流急貌方言疾也古今正字從水曰聲下溫骨反考聲云淴決水貌)。

粗有(上徂故反)。

恇怯(上丘王反鄭注禮記云恇恐也說文怯也從心匡聲匡音同上下羌業反)。

原𨻋(尋立反杜注左傳云𨻋水邊也爾雅云下淫曰𨻋廣雅云𨻋也古今正字從𨸏􄊍聲)。

膏腴(上音高下音臾)。

颯秣建國(上三合反下音末)。

弭秣駕(上蜜婢反)。

喝捍國(上訶遏反下音汗)。

崎嶇(上綺冝反下曲隅反)。

峭峻(上蹌醮反說文作陗云峻也從阜肖聲記中作峭俗字通用也下荀駿反孔注尚書云峻大也說文陗也從山
夋聲正作)。

模樣(上莫晡反下羊尚反)。

尠少(上仙淺反正作尟亦作鮮)。

珂咄羅(上可何反中敦骨反)。

瞢健國(莫崩反胡語也)。

紇露(上音恨字入聲即是)。

忽懍(立錦反胡語不求字義)。

炫耀(上玄練反下遙要反炫燿謂光焰熒煌不定曜字從光從火作燿非也)。

掃帚(周酉反說文帚從又持巾掃門內冖音癸營反古者少康初作箕帚又作秫酒少康即杜康也帚即今之掃帚
也或從竹作帚俗字也)。

窣堵波(梵語也上孫骨反次音覩即舍利塔塼浮圖也)。

時爥(或作燭照也)。

輻輳(上音福下倉候反韻英云輻輳轂也有從水作湊者誤也)。

匪懈(音戒若音嫁者非也此處說提謂波利二長者獻􂌞蜜佛授與髮爪令起塔供養因問如何作如來乃褺三
衣為基趾覆鉢盍於衣上為塔身豎錫杖於傍為相輪二長者將髮爪歸本城各起塔今猶見在是佛最初令造塔在此
地也即縛喝國界也)。

胡寔健(承力反胡語也)。

磽确(上巧交反下苦角反顧野王云磽堅也地堅硬則瘦不冝五穀說文磽确礊也考聲云礊薄田也並形聲字)。

祥祟(戍醉反歸藏云崇在司命說文云神禍也從示從出會意字)。

鄙褺(上悲美反杜注左傳云鄙邊邑鄙野不慧之稱名曰鄙夫說文從邑􂞺聲下恬協反西域記中於褻與此執下
從衣作褺一也言鄙褻不分明也與隣近北方諸胡邊方鄙陋也在雪山中與覩貨羅相隣屬北天竺界也)。

威懾(下占葉反懾懼也)。

貧寠(劬禹反毛詩終寠且貧傳曰無禮居也貧無財以為禮曰寠郭注爾雅云謂質陋也)。

鰥寡(上古頒反禮記云老而無妻謂之鰥國語嫁聚不時曰鰥釋名云愁悒不能寐目鰥鰥然故其字從魚魚目常
不閉從􃺞􃺞音談合反說文云目相反也亦惸獨義也會意字也下古瓦反毛詩傳曰偏喪曰寡禮記云老而無夫曰寡
廣雅寡獨也弱也說文少也從宀下從頒頒分賦也故言少也)。

弘敞(昌掌反蒼頡篇云高顯也說文平治高土可以遠望也從文尚聲韻詮廓也)。

貪婪(攬耽反考聲云貪也殘也不謹潔也卜人詐言徵驗也或從心作惏又作𢛓音同訓義一也)。

䅳羅那呬山(上士于反下馨異反梵語有本作租羅那縊音伊計反梵語訛轉也)。

覆燾(陶到反左傳云如天之無不燾杜預曰燾覆也方言燾載也郭璞曰覆載二義並通說文普覆照也)。

** 西域記第二卷　三國

舃鹵(上星亦反或從水作瀉考聲云鹵地也韻詮云鹵鹹地也或作㡿㡿澤也盖為人所遠棄故曰㡿鹵下音魯義
訓同上)。

疇隴(上長流反說文耕治田也象耕溝之屈曲形聲字也下龍腫反)。

膏腴(上音高下翼朱反也)。

月虧(屈為反說文損也從雐音呼從亐或從𠔃)。

闤闠(上音還廣雅闤道也下音會古今正字闠􃴎外門也並形聲字也)。

甎墼(上音專下經亦反形聲字也)。

榱梠(上率追反郭注爾雅云榱椽也說文云秦名為屋椽周人謂之榱齊魯謂之桷今楚人亦謂之桷子下音呂郭
注方言云梠即屋檐也說文楣也亦呼為連綿也今秦中呼為連簷呼為梠者楚語也亦通云椽梠也)。

隩室(上音奧爾雅云室中西南隅也)。

襜衣(昌占反韻詮云襜蔽膝也當前直垂一幅亦名蔽前)。

菆摩(上芻數反梵語也以麻作者雖麤且精)。

𩓒鉢羅衣(上音欽梵語上好衣名纖細羊毛衣也)。

褊衣(必沔反爾雅褊衣急也說文小也從衣扁聲)。

椎髻(上直追反髻似鐵椎形也)。

僧卻崎(卻正體却字也從卩音節各音強𤷡反崎音羌冝反僧却崎梵語唐云掩腋衣)。

泥嚩些那(嚩音無割反下桑何反梵語僧方裙也古譯曰涅盤僧也)。

帶襻(普慢反)。

為襵(霑躡反小褺也裙𦝫襵也)。

大賈(音古俗字也坐販賣物也音加雅反者非也從貝上從􄊎音古古文估字也)。

盥洗(上官短反說文澡手也從臼弓六反從水臨皿會意字亦象形皿音明秉反)。

寓物(音遇韻詮云寓寄也)。

枝派(拍賣反水分流別也從𠂢水字見說文)。

研覈(莖革反說文實也從覀覀音賈也)。

提撕(思奚反案提撕者一一分析善說之也並從手)。

逋逸(補胡反廣雅云逋竄也蒼頡篇云不到也孔注尚書云逋亡也)。

拘縶(知立反毛詩傳曰縶絆也從糸執聲也案縶亦繫也)。

羇旅(寄冝反廣雅羇寄也從𠔿䩭聲䩭音同上記中從馬非此用也下力舉反杜注左傳云羇旅寄客也說文從㫃
從从从即古從字也並二人相從之義也)。

巡匃(音蓋從人從亡匃乞也)。

媮食(上音偷韻詮云苟且也)。

醇醨(上順倫反廣雅云醇厚也說文不澆酒也記中作醇時用俗字也正從𦎫下音离說文薄酒也並形聲字)。

絓是(上音卦韻詮云絲結也)。

商榷(上賞羊反王弼注周易云商量也謚法曰仁見中外曰商說文以外知內也從冏冏音女滑反從章省聲也下
音角許叔重注淮南子云楊榷粗略也說文從木寉聲寉音同上說文從隹從冖冖音癸營反上欲出冖有從宀者非
也)。

赭堊(上音者考聲云赤色也慙也慙必面赤也下音惡阿各反郭注山海經云堊似土白色考聲云塗也從亞從土)。

淑慝(上是六反毛詩傳云淑善也說文清湛也從水叔聲時用作􃬼非也下他勒反孔注尚書云慝惡也毛詩傳湛
邪也鄭注禮記匿穢也古今正字匿愧也從心匿聲)。

罹咎(上里知反爾雅罹毒也考聲罹遭也被也字書心憂也從𠔿惟聲縱書罪字亦通下求有反孔注尚書咎惡也
韻詮云咎過也說文災也從人從各人各人各者違也會意字也或更從人作倃說文毀也亦通)。

其操(草到反韻詮云執志雅正也顧野王云持志貞固也言君子設遇災􃺭害不失其操或為𣀉字見文部也)。

再醮(焦笑反韻詮云行祀祭而獨飲酒無酬酢之禮也禮記父親醮子而命之迎則娶婦之醮也形聲字)。

篡弑(芻患反說文云逆奪取曰篡從厶篡聲下尸至反白虎通云弑猶煞也言臣子殺其君父曰弑說文亦云臣煞
君也從殺省式聲)。

駕馭(魚據反)。

挾轂(嫌頰反毛詩云張我弓挾我矢公羊傳云挾弓而去矢說文挾持也)。

大樐(音魯考聲云大盾也或作櫓㯭並同用亦通)。

矛楯(上莫侯反下述尹反楯大棑也見字書云)。

狷急(上音絹考聲云褊急而守分也或作獧古文作思也守節無為也)。

劓鼻(疑器反鄭注周禮云截其鼻也孔注尚書云割也或從臬作㓷)。

荒裔(夷制反杜注左傳云裔遠也方言云四裔夷狄之􃴖名也說文從衣從冏冏音女滑反)。

愞弱(上奴亂反)。

摩歱(鍾勇反蒼頡篇云歱足跟也或從足作踵亦通)。

葪羅果(上音計)。

般橠娑果(那可反梵語果名也不求字義)。

椑柿(上音卑下音事)。

墾田(苦很反)。

葷陁菜(即人間軍達菜也)。

醇醪(老刀反戰國策曰帝女儀狄獻酒於禹禹甞之曰後世有以酒亡天下者鞭而遣之亦㬥熟酒也說文云汁滓
酒也形聲字)。

釜鑊(胡郭反鄭注周禮云煑肉器也說文鑴也音胡圭反亦鑊屬)。

欺誚(齊曜反考聲云誚讓也笑也)。

𡉏壞(皮鄙反考聲毀也摧也韻詮云岸毀也形聲字)。

𤄗布(蓬木反韻詮云水自崖而落也考聲云水懸流曰瀑布水也)。

髣髴(上芳罔反下忿勿反又音芳味反漢書髣髴相似聞見不諦也字書見不審也髣字或從人作仿音用同髴
字亦或從人作佛或從心作𢘍義同)。

譴責(輕戰反廣雅云譴亦責也蒼頡篇云訶也說文讁問也從言遣聲也)。

濯澣(上音濁毛詩傳曰濯滌也毛詩云服浣濯之衣是也廣雅濯洗也說文濯浣也從水翟音宅下桓管反毛詩云
薄澣我衣箋云謂澣濯之也劉兆注公羊云濯生練曰涑涑音桑候反舊垢曰澣說文濯衣垢也從水幹聲經中作浣俗
字滌音庭歷反)。

為笴(于旱反尚書大傳若射之笴括鄭玄云箭篙古今正字從竹可聲)。

浹辰(子葉反鄭眾注周禮云浹者從甲至癸謂之浹浹達也)。

恇怯(上音筐下欠業反考聲云愞也畏也)。

隤圯(上隊雷反考聲云毀也廣雅壞也禮記太山其隤乎說文隊下也字書邪也從𨸏貴聲字記中作頹非也)。

齧其(研結反噬也下形上聲字)。

靡措(倉素反王逸注楚辭云措安也方言藏也)。

齰斷(柴窄反史記曰內愧杜門齚舌自殺說文齰齧也或作齚左形右聲字也)。

宿憾(含暗反恨也)。

鬻𧷓(上融宿反俗字也說文正體作𧷓衒也𧷓也從貝睦聲睦古文陸字也贖字從賣從貝從賣者俗字也下埋懈
反從出從買從土者俗字也)。

覃思(淡南反毛詩傳云覃長也又云延考聲及也說文長味也從厚從鹹省玉篇西部下不從卑從厚厚音候上從
西)。

捃摭(上君運反古今正字拾也或從鹿從木作􄉃下止亦反古今正字摭亦拾也或從石作拓也)。

哂尒(申忍反俗用字古文作弞考聲云笑不破顏曰弞意與哂同小笑貌也記中作逌爾未詳音訓)。

** 西域記第三卷

八國

蓊鬱(甕孔反司馬相如云蓊鬱草木盛貌從草翁聲也下惲物反說文草木叢生也從林古文從臼從􃇩從冂從鬯
音勅亮反從彡今時用多從艮從寸非也)。

怯愞(上羌業反下奴亂反並見前具釋)。

譎詭(上詃穴反音決下歸委反並見前文廣釋)。

瞢揭釐(上莫崩反次建櫱反下力知反梵語也城名不求字義也)。

阿波邏羅(邏音勒賀反梵語龍王名)。

以稸(丑六反玉篇稸積也聚也或從草作蓄形聲字)。

饋遺(上達位反儀禮薦熟食也說文餉也形聲字下唯恚反廣雅遺與也顧野王云贈也假借字也)。

濯衣(幢卓反考聲云濯澣也假借字也洗衣也)。

如榻(貪荅反廣雅榻平也釋名土牀陜而長曰榻從木􂰌聲􂰌音同上)。

津膩(尼利反王逸注楚辭云膩滑也說文上肥也從肉貳聲)。

薩褒殺地(保毛反梵語)。

㭰啄(上醉髓反鳥啄也下音卓聖孔雀王以觜啄石崖泉流見在為天池也)。

蹎仆(上丁堅反下蒲北反並見前具釋)。

自斃(毘袂反考聲云頓仆也俗字正作𡚁)。

以飤(詞字反顧野王云謂以食供設與人也說文糧也會意字或作飼俗字也)。

枳低(上經以反下丁禮反梵語觀自在菩薩名也)。

縆索(古恒反蒼頡篇云縆大索也韻詮云縆急也形聲字也)。

棧道(柴限反考聲云比木於危險處為路名閣道也從木戔聲俗字偏梁閣道是也)。

椽杙(上長攣反韻詮云所以稱屋也從木彖聲下音翼爾雅杙劉也𢴠也郭璞注云橛也從木弋聲)。

晃煜(融六反廣雅煜熾也埤蒼盛貌也說文煜燿也從火昱聲昱音同上)。

攜引(惠圭反韻詮云提攜也從手巂聲音同上)。

抉目(淵悅反通俗文云抉挑也挑音天彫反淵音恚緣反)。

乞貣(他勒反鄭眾注周禮云從人借本𧶜賈也案貣亦借也)。

悲耿(耕幸反文字集略耿憂也志不安也從耳說文耳耿耿然從耳從炯省聲)。

紕繆(上譬毘反下眉幼反禮記曰若一物紕繆則民莫得其死鄭玄曰紕猶錯也皆左形右聲字也)。

潛泳(上漸閻反下音泳玉篇云潛沈也泳浮也)。

啗之(談濫反說文啗食也或作啖也)。

石龕(坎含反廣雅龕盛也案石龕者山巖中淺小石窟也說文龍貌從龍從含省聲也)。

塋域(上音營下違逼反廣雅葬地也說文墓地曰域也並從土從營省聲)。

黨援(圓眷反案援者朋黨相護迭為媒援也左傳云子無大援要結大援是也左形右聲字也)。

確不從命(上苦角反易繫辭確堅也埤蒼從士作塙文字典說從石從搉省聲搉音角)。

逾邈(上庾朱反廣雅云逾遠也孔注尚書云逾越也說文越進也從辵俞聲下尨剝反王逸注楚辭云邈遠方言漸
也廣也郭注云曠遠之貌也古今正字從辵貌聲尨音母邦反貌音皃)。

為鍱(塩接反廣雅鍱鋌也字書釘鍱也埤蒼柔薄鋌曰鍱左形右聲字也)。

㡿逐(上齒亦反顧野王云㡿猶踈遠也漢書音義云㡿不用也廣雅㡿推也說文却屋也從广屰聲俗從厂從干非
也屰音逆)。

各袖利刃(囚祐反俗字也正體古文從衣從釆作褒部經方言云襦有袖即臂衣也毛詩傳曰袖袪也袪
袂也今言袖刃者匕手劍伏突也縛鞘於臂下密抽而㓨之故謂之袖刃抽音丑留反)。

去其帽(毛報反說文從巾􂏖聲也)。

驚懾(占葉反說文怖懼從心聶聲或作懾)。

中饌(音撰馬注論語云饌飲食也象施僧食也)。

駛河(師廁反急流水也)。

偉大(為鬼反偉亦大也)。

內廐(鳩右反象馬廐櫪也)。

半笯蹉(音弩梵語國名也)。

** 西域記第四卷

一十五國

磔迦(上張革反梵語國名)。

鄙褻(上悲美反下恬叶反已見前釋言語重褻不分明也或音𦵮考聲云褻慢也狎近女人讀獨音也􄊏也)。

孑遺(上音結集訓云孑單也韻英云無餘也短也說文無右臂也象形字)。

捿竄(上音西下倉亂反)。

阨險(厄介反韻英云阻塞地也或作隘上陿也下香撿反險阻也)。

見擒(渠吟反捉也)。

俘囚(上音浮下似由反)。

隳廢(上馨規反韻英云毀壞也從尒從隋省聲也)。

縲紲(上力追反下音𦵮孔注論語云所以拘縶罪人也紲絆也)。

癭尰(上嬰郢反下時冗反文字集略云癭頸腫風水氣結為病也種亦頭腫也或作種從九重聲也冗音辱種反)。

秣兔羅(上摩鉢反下土固反)。

駢羅(上便綿反)。

湮滅(上一寅反考聲云湮沒也滅也桂苑珠叢云落也文字集略沈於地下或作垔記中從土作堙俗字也)。

連甍(下麥耕反考聲屋棟也)。

間峙(池里反或作𥩳)。

詿誤(上寡畫反杜注左傳云為人得羅曰註誤從言從卦省聲也)。

激流(上音擊又音叫桂苑珠叢云水奔射湍波急也)。

老叟(涑厚反俗字也考聲云老稱也古今多有異體同音或作𠋢古作叜𡨎皆古字也今俗通用作叟)。

猥承(上烏賄反鄙也頑也下是陵反考聲云承接也毛詩傳曰繼也次也說文作承一體也說文受也從手卩廾)。

撫而(敷武反集訓云以手撫之安慰也從手無聲也說文從付作拊亦通用非本字也)。

摩裕羅(逾注反梵語也唐云孔雀)。

堊醯掣怛羅(䤈音馨鷄反掣音昌熱反)。

傾𡉏(上缺營反下皮美反此卷初已具釋)。

剞劂(上音奇下音厥此卷初亦已具釋)。

** 西域記第五卷

六國

威懾(占葉反懾懼也)。

弘毅(冝氣反韻英云果毅也考聲云威嚴不可犯也或作忍從殳豙聲豙音同上)。

應娉(上應字去聲下匹併反考聲問也以財娶妻也從女甹聲甹音匹丁反記中作娉俗字非也)。

背傴(央禹反韻詮云傴僂曲𦝫也從人區聲區音羗于反一云脊曲也)。

勤懇(康很反韻英云懇至誠也考聲信也)。

勠力(隆竹反韻英云併力也古今正字從力從翏省聲)。

攜手(惠圭反說文攜提也從手巂聲巂音同上記文從乃作携俗字有作擕)。

靜謐(音蜜民必反考聲云無聲也韻詮靜也韻英慎也從言𥁑聲𥁑音同上)。

髦俊(上音毛集訓云髦選也)。

曛暮(上訓雲反韻英云日暮時曰曛黃也)。

撲滅(普卜反說文云撲打也形聲字)。

焚􃪏(祥盡反火燒餘木也記文作燼俗字)。

窘迫(群殞反窘急也)。

鎔鑄(上音容下音注)。

鐫鏤(上醉緣反考聲云刻也集訓云琢石也古今正字從金雋聲雋音徂兖反)。

** 西域記第六卷

四國

巋然(丘軌反韻英云高峻貌從山歸聲)。

齧齗(上研結反廣雅囓噬也從齒從挈省聲也)。

坑穽(下音淨陷獸坑也)。

飈發(上甫遙反考聲云疾風從下而上曰飈或從三犬作猋音同有從三犬作飈也)。

穨𡉏(上兊回反落也下皮美反前已釋)。

批其顙(上匹篦反字書云批猶摑也摑音􄊐下桑朗反韻英云顙額也形聲字也)。

蹴其臆(上秋育反集訓云以足逆蹹曰蹴下應力反考聲云臆胷也古文作􄊑)。

收骸(上收字從文􃫞亦聲也􃫞音居由反下解皆反韻英云身體諸總名為骸也)。

瘞葬(上英計反考聲云瘞埋也韻英云幽藏也古文作𨻊或作圠說文從广古文𨻊省聲也記作瘞通也)。

憩駕(騫𦋺反考聲云憇歇也古文作𡳅止息也說文從心作愒愒亦歇也從心從偈省聲)。

芟草(上霜銜反鄭箋詩云除草也說文刈也從廾從殳會意字也)。

亟淹(矜憶反俗字也正體作苟苟極也或從革作􄊒轉注字)。

大侈(齒音說文奢也從人從哆省)。

銛刀(息廉反韻詮云銛利也從金)。

類槲(紅木反山木名也似青棡而葉大皮麤黑色生淺山)。

歔欷(上音虛下音希集訓云歔欷出氣悲泣也亦悲思悵怏也)。

襯身(上初近反最近身之白㲲也)。

驟淹(愁救反考聲云驟數也從馬聚省聲也)。

庬眉(邈邦反長眉且厚多也)。

嚌齒(齊細反考聲云至齒也囓也)。

** 西域記第七卷

三國

靃靡(上音髓韻英靃靡草弱隨風偃皃也)。

椎髻(上長追反下音計)。

鍮石(上音偷金之次者白金也)。

懍懍(力錦反危懼也)。

髾髮(上所交反埤蒼云作髻垂髮髾也)。

遂捩(蓮涅反拗捩也)。

縱撩(力彫反漢書撩取也獵也掠取也從手)。

猖厥(上音昌即猖狂顛厥也)。

結廬(呂除反前序中已具釋廬即帳也)。

鮮鯉(上音仙下音里)。

樵蘇(情遙反樵薪)。

嶷然(凝棘反韻英云崱嶷山峻皃也)。

枯槁(下音考)。

奐其(歡灌反韻英云奐文彩也明也)。

祥祟(上夭驕反左傳地反物也下雖醉反說文神為禍也從出從示說文中從宗作崇非也)。

拓境(上湯洛反考聲云拓開也大也轉注字也)。

翬飛(上諱韋反韻英云五色備具也郭注爾雅云五彩皆備成章日翬)。

毀讟(同屋反謗毀也)。

𤛆牛(夘包反西南戎夷長毛牛也前已釋也)。

險詖(彼寄反蒼頡篇云詖侫諂也廣雅詖慧也說文辯諭從言皮聲也)。

** 西域記第八卷

摩揭陀國

墊溼(上點念反考聲云溺也藏也韻英云墊下也下尸入反說文幽溼也)。

羇遊(上幾冝反羇絆也)。

袨服(玄狷反考聲云衣服美也下音服正體字也從舟㞋聲㞋音同上也)。

苛􄊓(上音何下袍昌反)。

欄檻(上郎單反下咸黤反殿上鈎欄也前已具釋)。

連漪(上音連下音依考聲云連小波也漪者細波也皆水之異名也)。

覬覦(上几器反韻英云覬覦心希望也下庾朱反考聲云􃩩㚔也􃩩音冀又氣訖二音)。

忍詬(吼搆反韻英詬罵也又音吼從言后聲)。

葺宇(侵入反考聲云以革覆屋也)。

翕然(歆邑反字書云翕合也考聲云火炙物氣勿起也)。

較論(上音角考聲云較量也略也韻英云挍也明也韻詮競也又作輟訓義所用並同)。

駭曰(上諧楷反上聲字廣雅駭驚也)。

髦彥(上音毛毛詩傳曰髦俊也郭注爾雅云士中之俊如毛中之毫髦也廣雅選也說文髮也從髟毛聲下言扇反
考聲云美士也士必有文故從文從彡)。

壖垣(上奴過反又而綠反服䖍曰宮外垣牆也下音袁毛詩傳曰垣牆也一云外小牆也外郭也)。

摯鳥(上音至通俗文云鵰鷲之類鷹鸇之屬也)。

摩沓婆(或云摩納婆此曰儒童幼而聰俊愽識辯揵者也)。

挫銳(上祖過反韻英云挫摧也詰紐折伏也下悅惠反銳利也)。

歐血(謳口反韻英云歐吐也俗從口作嘔謳音阿候反)。

褎德(保毛反讚美也從衣􃞙聲􃞙即古文保字也)。

淪湑(上音輪韻詮云淪沒也下息旅反廣雅滑沒也踈也)。

攫裂(上俱籰反與钁同音籰音王約反)。

冶容(上音野)。

鬚鬣(上相逾反下音獵)。

仿偟(上音傍下音皇)。

貽𥰳(上音夷下音犯)。

** 西域記第九卷　摩揭陀國下

屈屈吒山(君律反梵語唐云雞也)。

陗絕(鍫曜反陗峻也險也)。

錫扣剖(上音昔次音口下普口反)。

巘崿(上言蹇反下五各反巘崿山崖險阻皃)。

隱嶙(隣軫反隱嶙者山脊相連漸遠之皃)。

差難(上柴下反借音字)。

􃡗株(上五葛反下陟殊反考聲云殺樹之餘株杭也說文作櫱是杌上再生櫱也非此用說文㮆伐木餘也正作𣡌
從木獻古文作不尚書曰若顛木之有由櫱)。

山麓(音鹿山下之林名曰林麓)。

曬袈裟(沙賣反韻英云日乾之曬㬥也)。

驚駭(諧騃反韻詮云駭馬驚形聲字也)。

怏怏(央向反情不舒暢也)。

峻峙(下音雉)。

淳粹(上時倫反俗字也下髓醉反)。

自殪(翳計反孔注尚書云殪殺也杜注左傳云殪盡也爾雅殪死也說文從歹壹聲也歺音殘)。

妻孥(音奴考聲云妻子總稱也韻英云孥子也古文作㚢訓義與上同)。

** 西域記第十卷

十七國

繼踵(燭勇反)。

長縆(古恒反大索也)。

嶜崟(上子心反下音吟嶜崟山皃也)。

君稚迦(梵語即僧所受用君持銅瓶是也)。

孤嶼(徐與反上聲字韻英云海中山也考聲云海島山也)。

般橠娑果(上音半次那可反西國果名也其果大如冬瓜熟則黃赤其味甘美橠字從木從衣從多形聲
字也)。

蠻獠(上馬班反下音老亦音嘲狡反正體從豸作䝤或從巢作􂔐南方海隅蠻夷也閩越已南盡是也本是虵種故
從豸作此類人無恩義好行陰毒強欺弱互相食殺害為業)。

黧黮(上音犁叉音离俗字也亦作釐下貪感反􄊔黮不明色黑皃如桑椹色也)。

蓋笴(于旱反即箭笴字前第二卷已釋)。

磁石(音慈藥石名)。

狷獷(上音絹考聲云褊急而守分也論語曰狂狷乎包咸注云狂者進取於善道狷者守節無所為下前第二卷中
已釋下􄉬猛反如犬惡性也)。

氓俗(上音萌百姓也)。

帑藏(上他朗反金帛舍也)。

剖劂(上音奇下音厥前已釋極巧也)。

猨狖(上音袁下由救反猿猴胡孫之類也)。

姦宄(上音姧下音軌韻英云賊在內也從宀宀音綿從九)。

澙鹵(上音昔鹻鹵之地而又墊溼也說文單作舃意義如上是舃履字非此用下音魯考聲鹵鹹地也西方曰鹵象
形字也)。

** 西域記第十一卷

二十三國

倳刃(淄事反韻英云倳插也)。

方頥大顙(上音怡下桑朗也)。

毛鬣(廉輒反毫毛也)。

凍餒(努磊反餒飢也)。

椰子(夜遮反山果名也)。

橐駞(上音託即駱駞畜也)。

阿軬茶(煩挽反梵語不求字義)。

** 西域記第十二卷

二十二國

阿路猱(奴刀反梵語)。

危隥𢼨傾(登亘反下起冝反考聲云不正也或作崎𢻪俗作𢽽通也說文云從危攴聲也)。

培塿(蒲候反下婁厚反通俗文云螘封土也)。

邐迤(上音里下音以山勢起伏相接連皃也)。

鮫螭(上音交下恥知反並龍魚之種類也)。

鷫鴇(上音肅即鷫鷞鳥也馬融曰鷫鷞似雁其羽綠色高首脩頸馬似之故左傳謂唐成公有兩鷫鷞馬是也說文
鷫鷞西方神鳥也下音保毛詩云鷫鴇羽集苞栩栩音吁禹反說文中從卂作鳵亦通也正體從𠤏𠤏音保或作
鴝亦同)。

乾𣈏(音昔肉乾也)。

烏鎩國(音殺胡語也)。

巃嵸(上音籠下音總巃嵸者山形高峻且危險之貌也)。

崖隒崢嶸(隒音篋琰反欠腹山崖也崢査衡反爃音橫)。

抉目(淵悅反挑抉目也)。

飲吮(泉兖反飲嗍乳也)。

室𩜁伽山(力證反胡語又音力拯反)。

甲縺(音連連甲繩也)。

飲餞(音賤)。

媲摩(匹謎反胡語也)。

餬口(音胡)。

巋然(丘鬼反高峻獨立之貌前第六已釋)。

摛玉毫(丑移反韻英云摛舒也記之從禽作擒通也)。

未攄(褚余反韻英云攄舒也)。

閟於(鄙冀反孔注尚書云閟慎也韻英云閉也從門從毖省聲也)。

媯川(軌為反水名亦地名)。

葺行(寢入反葺理也)。

吳會(古外反會稽也)。

驟移(愁救反數也)。

神衷(音中記作衷不成字)。

經笥(思寺反篋笥之屬也)。

眺迦維(上桃釣反遠視也)。

瞴瞴(音無考聲云田美貌也又平聲從目韻英云小合眼也)。

搢紳(上音晉下音申)。

讜論(湯朗反又當浪反)。

园方(五官反訛角也)。

斲彫(上音卓下丁幺反彫斲也)。

褊能(上邊沔反𣇍小也)。

梗槩(上更幸反)。

皇極二十年(即貞觀二十年所言皇極者皇帝御極已二十年也)。

夸父(苦華反考聲去奢也愚也大也俗字也逐日走而渴死於野者)。

外囿(尤救反禁苑也養麋鹿曰囿養獸苑也天子百里諸候三十里獵苑)。

􄊕古(火娉反􄊕遠也)。

燾覆(上陶到反去聲字從壽從灬普覆點也下敷救反)。
一切經音義卷第八十二



一切經音義卷第八十三

翻經沙門慧琳撰

** 音大唐慈恩寺三藏法師玄奘傳序

暨夫(上其器反爾雅云暨與也說文從旦既聲)。

逗機(上頭候反字書逗留也說文逗亦止也從辵豆聲下既希反考聲云機明也孔注尚書微也說文發也從木幾
聲傳從手作機誤也)。

剖析(普口反顧野王云剖猶破也杜注左傳云中分為剖說文從刀從咅聲下先歷反孔注尚書云析分也說文破
木也從木斤聲傳從片作㭊俗字通用)。

譯粹(盈益反說文譯四夷之言者也從言睪聲音同上下雖醉反王注楚辭粹精也說文粹不雜也從米卒聲)。

至賾(下仕責反周易云賾幽深之極稱古今正字從􄊖責聲􃫫音移)。

竸軫(下之忍反鄭注考工記軫輿後橫木也太玄經軫轉其道也說文義同從車㐱音同上聲)。

楊鑣(彼苗反毛詩輶車鑾鑣文字集略亦馬勒也說文馬銜也從金麃聲也輶音由麃音薄交反)。

玄弭(下彌粃反爾雅弭弓無緣者謂之弭說文從弓耳聲)。

佩觿(上蒲昧反鄭注禮記云服物於身曰佩說文大帶佩也從人􄊗聲必有巾從巾巾謂之飾也下許規反毛詩傳
觿所以解結成人風也鄭注禮記云形如錐以象骨為之說文從角巂聲傳作觿俗字非也巂音惠圭反)。

每慨(開愛反考聲慨歎也說文從心既聲)。

蠧簡(都故反穆天子傳云蠧食書蟲也說文亦木內蟲也從䖵從橐省聲䖵音昆橐音託)。

高轒(扶云反漢書音義轒者匈奴兵車也聲類亦攻戰車也說文從車賁聲賁音奔)。

巨幟(上渠舉反考聲云大也傳作臣字非也下䲭至反考聲云標記也以帛長五尺廣半幅綴於旗上也古今正
字從巾戠聲傳從心作𢡠誤也戠音識)。

郵駿(上有求反鄭注爾雅郵道路過也鄭注禮記郵表也說文境上行書舍也從邑垂聲傳從􃇩作卸音星夜反是
卸馬鞍字與本義乖下遵峻反郭注尒雅云馬之美稱也駿亦速疾也說文馬良才也從馬夋聲也)。

迓之(上五駕反爾雅云迓迎也古今正字從辵牙聲)。

闐城(殿年反爾雅云闐闐盛皃也郭注云群行聲也說文從門真聲)。

蹡蹡(七將反毛詩箋云蹡蹡士大夫威儀也傳云蹡蹡亦集也說文蹡蹡盛貌也從足將聲傳從金作鏘鏘樂
器聲)。

豳國(上筆旻反鄭玄詩譜云豳戎狄界地名也公劉所封之邑也古今正字從山豩聲豩音斌)。

矚之(鐘辱反考聲視也眾目所歸也從目屬聲傳作囑俗字者也)。

鑽之(纂官反顧野王鑽謂鐫鑿也說文所以穿者也從金贊聲)。

削槀(上相略反廣雅削滅也說文從刀肖聲下高老反史記屈原為憲今屬令屬草槀未定也顧野王槀猶草也說
文秆也從禾高聲傳從草作藁俗字也)。

搜購(上所周反杜注左傳搜𨵃也字書求也說文從手叜聲傳從叟作搜俗字也下溝漏反說文以財有求曰購從
貝冓聲冓音同)。

操翰(上草勞反說文操抱抱持也從手喿聲下寒幹反考聲鳥羽也說文亦天雞羽也從羽倝聲傳從翕作翰俗字
喿音桑到反倝音于岸反)。

汍瀾(上胡官反傳離汍水流貌也亦作洹說文從木丸聲下落干反爾雅大波為瀾說文從水闌聲)。

腷臆(上披逼反下應極反顧野王腷臆猶盈滿也郭注方言腷臆亦氣滿也玉篇或從心作愊說文臆古文從乙作
肊傳從月作臆俗字通也)。

糅瓦石(上女又反鄭注儀禮糅雜也字書亦作􃾒音同古今正字從米柔聲也)。

琳璆(上立今反孔注尚書琳玉名也說文從玉林聲下音虯孔注尚書璆亦玉也說文從玉翏聲)。

錯綜(上蒼各反孔注尚書錯雜也說文從金昔聲下宗送反說文綜縷持絲交者也從糸宗聲)。

** 大唐三藏玄奘法師本傳卷第一

緱氏(上苟候反漢書云河南有緱氏縣也說文從糸候聲)。

屆於(上皆薤反孔注尚書云屆至也說文從尸由聲)。

玄奘(下藏朗反方言奘大也說文從大壯聲也)。

司隸(音戾春秋傳曰司􃮆掌五􃮆之法杜注左傳􂎟賤官也古今正字從米入􃮿聲)。

珪璋(上癸携反鄭注周禮王執珪長尺有二寸白虎通珪之言潔也說文從玉圭聲下灼羊反鄭注周禮半珪曰璋
白虎通璋之言明也說文從玉章聲)。

闤闠(上滑關反廣雅闤道也說文從門睘聲下胡對反說文市外門也從門貴聲)。

嘈𠶿(上皂勞反下才曷反廣雅嘈𠶿聲也古今正字鼓聲也並從口曹􃳑皆聲傳從贊作囋俗字)。

翔翥(上象良反下諸慮反方言翥舉也楚辭云飛翔也說文亦飛舉也從羽者聲)。

伏膺(下抑淩反說文膺胷也從肉雁聲)。

桀跖(上䖍𦾨反下征亦反)。

刳斮(苦孤反蒼頡篇刳屠也方言剔也說文從刀夸聲下側略反廣雅斮斷也孔注尚書云斮斬也說文從斤昔
聲)。

芟夷(上所銜反毛詩芟除草也說文從艸殳聲下以之反爾雅云夷平也又滅也周禮以水殄草而芟夷之也文字
典說夷狄之人好大弓故從大從弓)。

煬帝(上羊亮反隋帝謚號也說文從火易音羊聲)。

酇公(上昨何反漢沛國縣名簫何所封之邑也今屬譙郡說文從邑贊聲)。

八紘(音橫淮南子知八紘九野之形許注云紘維也說文從糸厷聲厷音同上傳從宀作宏宏大也)。

隤綱(上隊雷反廣雅隤壞也說文墜下也從𨸏貴聲傳作頹俗字也或作頹也)。

包挫(補茅反說文裹也有所包裹也傳從艸作苞亦通下租臥反說文挫折也從手坐聲)。

詢問(上恤遵反)。

沿江(上悅㳙反孔注尚書云從流而下曰沿說文從水􃷄聲)。

嚫施(上初靳反文字集略嚫施也傳從具作䞋亦通)。

無𣖀(庚哽反病也猛也直也強也賈注國語梗猶害也說文從木㪅聲)。

洪濤(上斛公反孔注尚書洪大也說文水也從水共聲下唐豪反蒼頡大波說文濤潮水涌起也從水壽聲)。

洶湧(上凶拱反說文洶即涌也謂水波騰皃也從水匈聲下容種反說文涌亦騰也從水勇聲亦作涌也)。

船橃(下樊韈反蒼頡篇橃附也說文海中大船也從木發聲傳從木作􄊘俗字非也)。

峻峭(上詢俊反下七曜反聲類峭亦山峻也說文或從𨸏作陗)。

摶飇(上叚鸞反聲類摶捉也說文從手專聲下匹遙反爾雅扶搖謂之颷郭注云暴風上下者也從風猋聲也)。

颯至(三合反顧野王颯謂風吹木葉落之聲說文翔風也從風立聲)。

稽顙(下桑朗反)。

莫賀延磧(清歷反在姑藏西千里絕人境無水草唯砂名之為磧從石責聲)。

愁憒(公對反說文憒亂也從心貴聲)。

憂􄊙(音𠕀鄭註禮記𠕀猶無知意也說文象形􄊚文也傳從心作惘俗字通用)。

燉煌(鈍敦反下音皇隴右道郡名今沙州是也)。

齎餅果(上濟齊反考聲正作齎傳作賫俗字也從貝齊聲也)。

𧵍衣資(上矛候反爾雅賈賣也亦市也說文易財也從貝次聲)。

不懌(盈益反說文悅懌也從心睾聲)。

鬼魅(下眉祕反)。

盥漱(上官短反顧野王凡澡洒物皆曰盥也說文從臼水臨皿也下所救反考聲作漱是盥漱字傳從口作嗽
是欬嗽字)。

確然(若角反韓康伯曰確堅皃說文從石寉聲也)。

孑然(上音結方言孑單也廣雅孑短也說文無左臂象形字也)。

裘褐(上音求下寒割反)。

駝馬(徒何反駱駞也)。

矟纛(霜捉反考聲作矟大矛也縛從木作槊是水名也下同祿反鄭睘注周禮纛羽葆幢也蔡邕獨斷纛者以旄
牛尾為之說文從縣毒聲)。

𤑔火(儒悅反杜注左傳𤑔燒也蒼頡篇𤑔然也說文從艸熱聲)。

桑梓(下音子木名也)。

跣走(上先典反說文以足無鞋履親履地也從足先聲也)。

可汗(音寒假借字也北狄王號)。

疲􄊛(怡制反毛詩傳勩勞也廣雅苦也說文亦勞也從力貰聲或從隶作𠡫傳從貰作勩非也)。

閹人(掩炎反鄭註周禮云閹精氣閉藏者說文閹竪宮中閹昏閉門者也從門奄聲)。

汾晉(上佛聞反山海經汾水出上窳自北而南入黃河也下津燼反)。

攘袂(若羊反鄭註周禮攘却也顧野王謂攘除衣袂出臂也說文從手襄聲也)。

漸惙(陟劣反聲類云惙氣短之貌也毛詩傳云惙亦憂也說文從心叕聲)。

為蹬(登鄧反廣雅蹬履也考聲作隥亦履也仰也說文從𨸏登聲傳文從足作蹭隥行步失所貌非此義也)。

舟檝(尖葉反考聲云駕船具棹類也從木戢聲傳從舟作艥俗字也)。

讖什(上楚蔭反說文讖驗也從言韱聲)。

躊躇(上宙留反下佇驢反)。

侘傺(上􃻊加反下勅例反王注楚辭云侘傺失志貌也古今正字亦失志悵立為侘並從人宅祭皆聲)。

小蠃(盧戈反考聲云蠃即蝸牛也說文從虫𣎆聲亦作蟸俗作螺傳作𧋠誤也)。

荏苒(上任錦反下而琰反)。

煢獨(上葵營反孔注尚書犖單也說文從卂從營省聲卂音信)。

** 大唐三藏玄奘法師本傳卷第二

甎石(上音專埤蒼云㼾甎也說文從瓦專聲㼾音鹿)。

銀礦(下􃫛猛反說文云銅鐵金等璞也或作磺𨥥從石廣聲也)。

川崖(頟皆反考聲云崖山㵎邊險岸也說文高邊也從山厓聲厓音同上)。

凝冱(下胡故反杜注左傳冱閉也王注楚辭云冱亦寒也古今正字從水互聲)。

皚然(𦫿哀反說文霜雪之貌也從白豈聲)。

蹊徑(上系雞反鄭注禮記蹊徑道也杜注左傳蹊亦徑也說文從足奚聲)。

崎嶇(上綺羈反下音區考聲云崎嶇阸迫也不平也並從山奇區皆聲傳從丘作岴俗字也)。

複履(上夫伏反說文複壁衣也從衣复聲)。

而炊(下齒為反說文云炊爨也從火欠聲)。

𣨙凍(上委為反說文𣨙病也從歹委聲下東弄反說文凍即氷也從冫音氷東聲也)。

畋遊(上甸憐反說文平田也從田攴聲)。

裏頟(五革反說文云頟顙也從頁各聲傳從客作額俗字誤也)。

毳毛(上姝汭反鄭注周禮云毳毛毛之細者也鄭眾曰毳罽衣也說文獸細髦也從三毛)。

重茵(一隣反鄭注禮記茵蓐也說文從艸因聲)。

敷蓐(下茸燭反考聲草也厚也滋綿度也從草辱聲傳從糸作縟俗字非也)。

窣渾(上蘇沒反下胡昆反案本傳夷狄器也)。

僸𠇱(上音禁下音末韻銓云僸仰頭貌也考聲夷樂名也)。

鏗鏘(上客行反下鵲良反玉篇云鏗鏘皆物之聲也說文並從金也)。

烹鮮(上拍盲反文字集略煎水熟食也下銑延反說文正從三魚傳文作鮮俗字通用也)。

羔犢(上音高下音獨)。

一襲(尋立反郭注爾雅襲猶重也說文從衣從龖省聲龖音大帀反)。

赭時國(上遮夜反國名也唐言石國也)。

颯袜建國(上三合反次晚發反國名唐言康國)。

喝捍國(上胡葛反中音汗唐言東安國也)。

門扉(匪微反)。

鍱鐵(上餘頰反說文齊謂鏶才入曰鍱從金枼聲)。

為鈴(歷丁反)。

篡立(初慣反考聲煞而𡙸其位也亦取也上從竹)。

顯敞(下昌壞反蒼頡篇高顯也說文治高土可遠望也從攴尚聲)。

腴潤(上音逾鄭注禮記腴冬氣在也說文從肉臾聲下瞤運反)。

澡罐(上音早下官亂反考聲瓦器也或作􄊜)。

光瑞(下垂偽反蒼頡篇瑞應也鄭注禮記瑞亦信也說文從玉耑聲耑音端)。

帚柄(上周酉反顧野王帚所以掃除糞穢也說文從又持巾掃門右者下兵命反字書執也持也把也說文從木丙
聲也)。

基趾(之始反杜注左傳跡足也郭注爾雅亦脚也說文從足止聲)。

𪍑蜜(昌擾反考聲云􂐠熬米麥也傳從少作􂌞俗字也下民必反)。

磔迦國(上陟革反國名也)。

游泳(上酉周反下榮柄反爾雅泳游也說文從水永聲也)。

蹔霽(下子計反說文雨止也從雨齊聲)。

鍮石(透樓反考聲云鍮石似金者從金從俞聲)。

絳色(上江巷反考聲絳赤色也說文絳亦赤也從糸夅聲)。

振羽(真恡反傳從展作榐非也)。

少戢(簪歰反考聲云戢斂也說文從戈咠聲)。

愜伏(謙協反廣雅愜可也又訓服為愜說文從心匧聲匧音同上或作㥦)。

蔑戾車(上眠瞥反下黎計反唐言邊地也)。

灰燼(下辭進反毛詩箋云火餘曰燼說文作燼從火聿聲)。

倏而(收六反廣雅倏火光也楚辭倐忽急疾貌也說文犬走也從犬攸聲傳從火作倐誤也)。

熈融(喜疑反毛詩箋凞光明也說文從火􃫧聲􃫧音移)。

瞢揭釐城(上墨朋反下里知反梵語西國城名也)。

霏霏(芬微反毛詩傳云霏霏雪貌古今正字從雨非聲)。

身飤(辭字反聲類飤哺也禮記孔子曰少施氏曰飤我以禮是也說文從食從人)。

縆鎖(上亘恒反說文縆索也從糸恒聲傳從亘作絙音胡官反非傳文義也下蘇果反字書云鎻連環也說文從金
𧴪聲傳從巢作鏁俗字也)。

踐躡(上前演反下黏輒反鄭注禮記踐履也說文躡蹈也並從足戔聶皆聲)。

刻木(肯勒反說文鏤也從刀亥聲)。

鉢剌婆(中闌怚反梵語唐言月光也)。

煙華(上宴賢反傳作烟音因是烟熅義非也)。

盱衡(上音吁蒼頡篇云張目也說文從目于聲)。

鄔波第鑠論(上傷勺反舊曰優波提舍訛也)。

蘿蔓(上音羅下音万)。

透出(上偷漏反古今正字驚也從辵秀聲)。

僅而(勤憖反廣雅僅少也說文從人堇聲堇音謹)。

河濱(音賓)。

羯若鞠闍國(中音掬梵語也)。

群僚(下了凋反孔注尚書云僚官也說文從人尞聲也)。

秀傑(音竭毛詩云傑特立也淮南子智過千人曰傑說文從人桀聲)。

牢籠(上老刀反鄭注周禮牢閡也說文閑養牛馬圈也從冬省凡取四周帀也下祿東反莊子鳩之在籠是也說
文從竹龍聲)。

** 大唐三藏玄奘法師本傳卷第三

大駭(下諧騃反蒼頡篇駭驚也說文從馬亥聲)。

墠周(上時闡反韓詩墠坦坦也說文墠野也從土單聲案本傳土地平一也)。

甎龕(勘含反廣雅龕盛也說文龍皃也從龍含省聲傳從合非也)。

層級(上贈曾反下今立反)。

堆堞(上都回反王注楚辭堆高也說文從土隹聲下殆頰反杜注左傳堞女牆也說文從土枼聲)。

垣壘(雨喧反毛詩傳垣牆也羸鬼反廣雅云壘重也)。

傾𣅦(㽵力反說文曰在西方時側從日仄聲或作昃𣅳皆同)。

緬惟(綿褊反賈注國語緬思貌也說文從糸面聲或作􄊝)。

嗚噎(上鄔胡反下煙結反)。

檳榔(上音賓下音郎)。

荳蔲(呼遘反)。

虯棟(上祁由反下東弄反作蟉廣雅檼棟也屋極也從木東聲)。

繡櫨(魯都反櫨柱上方木也從木盧聲)。

文􄊞(鼻卑反蒼頡篇􄂖檐也聲類屋連綿也說文屋梠也從木毗聲傳從手作􄂖非也)。

甍椄(上音萠杜注左傳云甍屋棟也說文亦屋棟也從瓦從夢省聲)。

榱連(世追反爾雅角謂之榱郭注云即椽也說文從木衰聲)。

秔米(上革衡反說文稻屬也從禾亢聲)。

姞栗陀羅矩吒(祁吉反梵語也)。

戶隙(卿戟反顧野王云隙猶穿穴也說文隙壁際也從𨸏𡭽聲𡭽音同上)。

窶訶山(上瞿矩反西國山名也)。

鎩翮(山八反淮南子飛鳥鎩翮走獸廢脚考聲鎩鳥羽病也說文從金殺聲傳從叕作錣誤也)。

巖巘(下言蹇反郭注爾雅巘山形如累雨甑也說文從山獻聲)。

鈎闌(上苟侯反劉瓛注周易曰鈎而引之也說文曲也從金勾聲下懶單反考聲闌以木遮門也傳從木作欄是木
名也非本義也)。

桾雉迦(上君韞反下持几反梵語傳中自釋)。

** 大唐三藏玄奘法師本傳卷第四

深闊(寬活反案考聲云闊門廣也從門活聲傅從舌作䦚非也)。

豺兕(上音柴說文豺狼屬也從豸才聲下音寺山海經兕在舜葬東湘水南狀如牛蒼黑色郭注爾雅一角青色重
千斤說文如野牛而青象形與禽𡼁頭同)。

黑豹(包貌反考聲云豹獸名也從豸從勺傅從犬作􃓎俗字非也豸音雉)。

掘挽(上群欝反下音晚)。

鎚鑽(上治追反考聲云鐵鎚也文字典說從金追聲下子乱反)。

斲取(上竹角反孔注尚書斲削說文斲亦斫也從斤𠁁聲)。

鐫鑿(上子旋反考聲云鐫刻也琢石也下藏各反傳作𩀟鑿俗字也書寫誤也)。

羯朱嗢祇羅國(中溫骨反梵語)。

芬馨(䦧經反尚書云明德惟馨說文香之遠聞也從香殸聲殸音坑)。

耽摩栗底國(上荅含反中隣質反下仾禮反並梵語也)。

阿吠邪鄧瑟𠻯羅(上扶廢反中臻櫛反下鱣烈反並梵語也)。

秝羅矩吒國(上零的反中俱迃反下丑迦反並梵語也)。

方蟄(沈立反顧野王蟄隱也說文從虫執聲)。

傴身(上𥾍禹反廣雅傴曲也說文從人區聲也)。

鳥喙(暉穢反毛詩傳喙口也說文從口豕聲)。

𣖀槩(上庚冷反從木傳從米作粳是粳米字與本義乖也)。

跋祿羯呫婆國(上盤末反中他篋反並梵語也)。

漉水(籠谷反說文浚也從水鹿聲也)。

驝駝(上湯洛反下徒何反周書王會正北以𩧐駝為獻顧野王背有肉鞍能負重善行致遠北方饒之說文並從馬
橐它皆聲)。

拂懍國(中林禁反假借也)。

阿軬茶國(中蕃万反梵語七國名也)。

著亟縛屣(中居力反下師履反)。

慙赧(下搦簡反爾雅面愧曰赧說文亦面慙赤也從赤𠬝聲傳從皮作𧹞俗)。

鼷鼠(系雞反說文小鼠也從鼠奚聲)。

蹉躡(上錯何反考聲足趺蹋也古今正字從足差聲下黏輒反前已訓釋)。

如鋪多外道(上普故反梵語外道名也)。

猫狸(上夘包反下里知反)。

足皴(七旬反埤瘡皴皵也文字典說從皮夋聲皵音鵲夋音逡)。

髏䰓(漏兜反下麥班反案傳文以髏骨為髣裝頭掛頸以為節)。

磈磊(上音隗下雷猥反說文眾石皃也從三石)。

胜臊(上音星下㛐遭反)。

溷中(渾鈍反說文溷亦廁也從水圂聲圂音同上)。

** 大唐三藏玄奘法師本傳卷第五

万􄊟(嫂勞反文字集略艘舟數也說文艘船總名也從木叜聲傳從舟作艘俗字也)。

勑警(音景)。

版盪(上班簡反下唐朗反考聲云版祁僻也杜注左傳云盪搖也又曰盪動也說文版判也從片反聲或從𨸏作阪
說文盪從皿湯聲)。

撲翦(上普鹿反廣雅撲擊也蒼頡篇撲頭也說文從手菐聲下煎踐反杜注左傳翦盡也又翦滅也鄭注禮記翦猶
煞也說文從羽前聲或作戩傳從刀作剪誤也)。

鯨鯢(上𥪰迎反下詣雞反左氏傳取其鯨鯢杜注云大魚也許注淮南子鯨者魚之王也說文並從魚京兒皆聲也)。

杖鉞(音越司馬法周左杖黃戌右把白旄說文戉大斧也正作戉傳從金作鉞通用也)。

峨峨(我阿反王逸注楚辭云峨峨高貌也說文從山我聲)。

岌岌(吟立反王逸注楚辭云岌岌亦高危貌說文從山及聲)。

瓔珮(上益形反下陪昧反)。

魚麗(音離)。

去帽(毛報反字書帽亦冠也說文從巾􂏖聲)。

吸水(上歆急反毛詩箋吸猶引也廣雅吸飲也說文亦內息也從口及聲)。

墠上(音善前已訓釋)。

臂釧(川戀反)。

𣖀槩(庚冷反下垓𦫿反𦵮琮曰清拭為槩說文從木既聲)。

劬師羅長者(上具隅反)。

漕矩吒國(上音皂)。

瞢健國(上墨崩反西方國名)。

呬摩怛羅國(上馨異反國名也)。

莽莽(恾牓反楚辭草木莽莽王注云莽莽盛也廣雅莽莽茂也說文南昌謂大善逐兔艸中象莽從犬茻亦聲傳從
水作𣾘是水遠貌非也)。

交𦕾(官活反說文讙語也從耳𠯑聲傳作聒俗字也)。

巨􃱺(坑岳反顧野王凡物皮皆謂之􃱺字書卵孚𣪊也或作𣪊說文從卵𣪊聲)。

朅盤陀國(上丘烈反國名)。

烏餟國(川劣反梵語)。

峯崿(昴各反考聲崿厓也左思魏都賦􄀔崿山形也􄀔音五敢反)。

􃠏􃠏(颯甘反考聲髮長垂貌也傳從艸作蔘俗字非也或作𢒆也)。

成簀(惻革反毛詩傳簀積也鄭注禮記簀謂牀也說文從作責聲傳從竹作􄊠誤也或作𤖓也)。

斷食(團亂反案考聲正作此斷斷絕也傳作叚人姓也本義殊乖也)。

腠理(上音湊鄭注儀禮腠膚理也古今正字義同從肉奏聲)。

擊揵槌(經歷反考聲切韻正作此擊擊打也傳從糸作繫是繫縛字本義乖)。

愀然(七小反文字典說愀然不悅也從心秋聲)。

𥿳氈(戰延反傳作此氈俗字也)。

䃜王(於雞反考聲切韻黑玉也正作䃜傅從玉瑿俗字非也)。

勃伽夷城(上盆沒反)。

驍雄(上音澆)。

巉嶮(上音讒廣雅巉高貌說文從山毚聲)。

鄯於沮沬(上音善中七慮反下漫鉢反梵語也)。

熾确(下口角反聲類磽确薄也說文從石角聲)。

** 大唐三藏玄奘法師本傳卷第六

叔昚(音慎)。

帳輿(與諸反蘇林曰輿猶載也說文車輿也從車舁聲)。

翌日(上蠅職反與從羽作翊同)。

婆羅痆斯國(中儜戞反西方國名梵語也)。

􄊡道(列滯反鄭注禮記􄊡遮也考聲謂駕前清路也說文亦遮也從辵列聲)。

跬步(上窺箠反方言半步為跬說文從足圭聲)。

闤𨷪(上音還下音會)。

梯隥(登鄧反案梯隥正從𨸏作隥今傳從足作蹬俗字也)。

暨乎(勍既反上女已釋訖)。

繕寫(上音善杜注左傳繕治也說文繕補也從糸善聲)。

鑾輿(卵端反周禮路儀以鑾和為節鄭注云皆以金為鈴也說文從金䜌聲也)。

蟠木(音盤東海蟠枇桃樹也)。

楛矢(上胡古反孔注尚書云楛木中矢簳說文從苦木聲也)。

刳舟(口孤反周書刳木為舟說文刳判也從刀夸聲)。

堙方輿(上一真反孔注尚書堙塞也杜注左傳亦土山也古今正字從土垔聲或作此垔音上同)。

樂囿(音右)。

濛汜(上音蒙下音似)。

委賮(秦刃反蒼頡篇財貨曰賮說文會禮也從貝燼音上同聲)。

靜謐(下民畢反爾雅謐靜說文從言𥁑聲𥁑音同上)。

秋螽(祝戎反考聲云螽螽蟖蟲名也作螽也說文亦蝗也從蚰音昆冬聲也)。

曩實(囊黨反爾雅曩久也考聲昔也說文從日襄聲)。

雪岫(音袖)。

坡陀(上破波反考聲云坂也亦作陂岥岥岮邪下貌也爾雅亦坡者則坂也說文從土皮聲下馱何反)。

廣袤(莫候反史記袤廣六里說文南北曰袤東西曰廣從衣矛聲)。

夸父(卦華反列子曰夸父善走能與曰爭馳所死之地化為鄧林)。

猥垂(上隈迴反蒼頡篇頓也說文從犬畏聲)。

宸眷(上是人反文字典說宸至宇也天子有紫宸殿皆天子所居之屋也從宀音綿辰聲下俱願反尚書皇天眷命
孔注眷視也說文顧也從目􃭬音眷聲傳作睠誤也)。

升鉉(胡犬反周禮鉉謂鼎耳說文鼎耳謂之鉉從金玄聲)。

槐庭(上壞乖反木名也)。

癰熈(上擁恭反傳從口作噰熈字誤也正從广作癰或作雍也)。

澆風(上皎遙反文字典說澆浮薄也從水堯聲)。

卉服(上暉貴反孔注尚書卉服草服也說文草之總名從三􂏱)。

稽顙(桑朗反方言顙頟也說文從頁桑聲)。

夷邸(仾禮反蒼頡篇邸舍也說文属國之舍也從邑氐聲)。

玁狁(上音險下音允毛詩傳北狄也考聲切韻正從嚴作玁狁字傳從犬作獫字俗也通用)。

鄷鄗(上音豊下音浩)。

鳴鏑(丁歷反)。

高麗(音黎)。

半堞(音牒)。

狼狽(上朗當反下杯蓋反)。

駐蹕(賓蜜反鄭注周禮蹕謂止行者清道也說文從足畢聲)。

凱旋(上開改反字書遊歸樂也古今正字凱大也從几豈聲或作此豈)。

俘䤋(上撫無反杜注左傳俘所得囚也說文從人孚聲下觥獲反杜注左傳䤋所以截耳也文字典說䤋正從耳作
聝傳從酋作䤋俗字也)。

熒爝(子躍反呂不韋曰湯得伊尹爝)。

之腋(音亦)。

大廈(音下鄭注禮記廈之門無其形旁廣而卑也文字典說從广夏聲也)。

汀瀅(上音聽平聲下音榮迴反考聲並小水皃楊子雲甘臬賦作瀅傳作汀滎二字誤)。

兖相荊楊(上緣􂏖反案兖州字不從水今傳作此沇非也)。

作製(上藏洛反傳從曰作昨是音鑿傳寫誤也)。

瓦礫(零滴反)。

** 大唐三藏玄奘法師本傳卷第七

軌躅(上居洧反下重錄反案考聲切韻正躅傳作䠱俗字也)。

斂衽(音荏文字典說曲禮執衽何嚮從衣壬聲)。

金匱(求貴反王注楚辭匱匣也說文從匚音方貴聲)。

甸之(上音殿毛詩傳甸治也鄭注周禮甸之言田也孔注尚書云甸去王城面五百里也說文從田勹聲勹飽茅反
茅聲)。

髫齔(上音條考聲云小兒剃頭留兩邊也文字典說髫小兒髮也從髟召聲下初靳反鄭注周禮男八歲女七歲即
毀齒也說文從齒七聲)。

摛光(勑知反考聲陳布也宋忠注太玄經摛張也說文從手𡼁聲也)。

浹辰(尖葉反鄭注周禮從甲至癸謂之浹曰韓詩浹通也說文從水夾聲)。

碑石(音悲釋名追述君父之功以書其上說文從石卑聲)。

咎譴(上音舊下牽戰反廣雅譴責也說文云讁也從言遣聲)。

陟屺(音起毛詩陟彼此兮傳曰山有草木曰屺說文無草木曰屺從山已聲)。

益疚(下君霤反爾雅疾病也說文從疒夂聲)。

忉利(上音刀)。

班倕(上八蠻反案春秋傳班公輸哀公時巧人也下睡規反鄭注山海經倕堯巧工也古今正字從人垂聲)。

梓桂(上茲里反下圭銳反案並木名)。

豫章(上余據反下灼良反案豫章郡名今傳皆從木作櫲樟字也)。

􄊢櫚(上音井下音驢皆木名也)。

至賾(柴窄反劉瓛曰賾者幽深之極稱說文從𦣞責聲𦣞音移)。

精粹(雖類反說文粹不雜也從米卒聲)。

鳥篆(傳兖反說文引書也周宣太史史􃻒著大篆十五篇從竹從彖)。

八埏(以旃反漢書音義八埏之地際也說文從土延聲也)。

凝旒(𣄆周反毛詩箋云旌旗之垂者也古今正字冕垂玉旒從㫃㐬聲㐬他骨反)。

覃溟(上淡南反毛詩傳覃延也又長也說文作􄊣古之作􄊤下覓瓶反)。

蠡酌(上魯過反上文已釋訖)。

暨乎(奇冀反杜注傳暨至也爾雅亦及也傳從水作洎徐廣云肉汁也与本義乖)。

貌吼(上詣雞反埤蒼云捘猊也顧野王即師子也古今正字從豸兒聲或從犬作猊)。

翾走(血緣反爾雅翾飛說文亦小飛也從羽睘聲)。

關鍵(下其蹇反方言自關已東陳楚之間謂鑰為鍵說文從金建聲)。

梯航(剔低反下鶴崗反方言自關而東謂舟為航說文從舟亢聲)。

跨懸度(誇化反顧野王謂舉足杜注左傳云跨謂過其上說文跨渡也從足夸聲夸苦華反)。

輸琛(恥林反字書琛寶也爾雅寶玉為琛或作賝古今正字從玉從深省聲也)。

鍼綫(上執林反下仙練反考聲切韻正作綫傳從糸作線俗字也)。

稻畦(下惠圭反王注楚辝云畦猶區也說文田五十畝也從田圭聲)。

荐臻(前練反文字典說重也從艸存聲下側巾反)。

刀鋸(居御反蒼頡篇截物鋸也說文從金居聲)。

慙恧(女六反方言恧慚也說文從心而聲)。

俯僂(上音府顧野王俯謂首也古今正字俯曲也從人府聲下力矩反廣雅曲也說文從人婁聲也)。

跼蹐(上渠玉反顧野王云跼不伸亦曲也古今正字從足局聲下茲亦反說文小步也從足脊音積聲)。

塵黷(下同祿反蒼頡篇垢黷也說文黷謂握持垢也從黑賣聲)。

纂曆(鑽夘反賈注國語纂集也考聲亦集也說文從糸算息管反聲也或從艸也)。

櫛沐(上阻瑟反禮記髮晞用象櫛梳比之惣名從木節聲)。

􄊥亂(坎含反孔注尚書􄊥亦勝也大傳􄊥者克也說文亦勝也從戈今聲傳從甚作戡音竹甚反与本義乖)。

輪奐(下歡貫反考聲奐彩明皃也蒼頡篇亦文章皃也說文一日犬也從双音拱敻省聲)。

瓊礎(上葵營反下初呂反主奴楚辭柱舄日礎古今正字從石楚聲)。

銅㧺(下談合反傳作此杳非也)。

軒檻(下咸減反孔注尚書檻闌也說文檻亦櫳也從木監聲傳從車作轞轞亦車聲与本義乖也)。

訇𥔐(上呼宏反聲類音大也說文從言勻省聲下看割反考聲石相磕聲也字指云大聲說文從石盇聲傳從石
作𥕤非也)。

夾紵(下除慮反周禮紵麻草也鄭玄注云白而細曰紵說文檾音頃属也從系宁聲)。

溢廡(下無甫反釋名大屋曰廡說文從广音儼無聲)。

不曒(澆杳反埤蒼云曒明也說文從日敫晈堯反聲)。

浡澥(上蒲沒反下諧買反文字典說浡澥海名也並從木孛解俱聲)。

鏗鍧(下花泓反考聲鏗鍧鍾聲正作此鍧也傳從宏作鋐撿字書無此字)。

詆訶(低禮反許多反說文詆訶也方言訶亦怒也並從言氐可皆聲)。

挺冲和(庭頂反考聲挺特也正作此挺傳從手作挺非也)。

恂恂(音荀)。

嘉猷(上音家下音由孔注尚書猷謀也說文或為繇也)。

頡頏(上賢結反下航浪反毛詩傳飛而上曰頡飛而下曰頏說文從頁吉亢皆聲也)。

** 大唐三藏玄奘法師本傳卷第八

註解(朱喻反廣雅注識也埤蒼注解也古今正字從言主聲与注同)。

電燿(上田見反穀梁傳電霆也說文陰陽激燿也從雨申聲下遙笑反正從火作燿大傳從足作躍音藥本義殊乖)。

頒於(上八蠻反考聲頒布也說文從頁分聲)。

稾街(上高老反案玉篇正槀字不從艸傳從艸作藁俗也今不取也)。

蒟醬(俱雨反漢書南越食唐象蒟醬音義曰木似穀樹其葉如桑葉作醬醋美蜀人珍之或從木作枸傳從酉作􃒛
非也)。

昭晣(下折列反考聲晣光明也說文昭晣亦明也從日折聲)。

函杖(上合甘反毛詩箋云函容也禮記席間函杖是也說文象形古體函從弓弓音頷亦聲)。

披閱(音悅)。

自鄶(光會反杜注左傳鄶在榮縣密縣東北有鄶國)。

紕紊(上匹弭反鄭注禮記云紕猶錯也文字典說文紕亦繆從糸比聲下聞慍反孔注尚書紊乱也說文從糸文聲
傳從木作柰非本義)。

圓穹(丘弓反尒雅穹蒼蒼天也又大也說文從穴弓聲)。

浩汗(上豪告反下寒幹反孔注尚書曰浩汗盛大也說文並從水告干皆聲)。

縈纏(上恚營反下直連反)。

鼷鼠(系雞反前文已釋訖)。

崑閬(下即蕩反廣雅崑崙有三山名閬風阪懸圃說文門高也從門良聲)。

蛛蝥(上猪俱反下莫候反爾雅蜘蛛即蛛蝥也方言秦晉之間謂蜘蛛或為蟊也與蝥同說文並從虫也)。

汪汪(烏黃反)。

摸揩(上莫蒲反下口騃反)。

搢紳(上津燼反禮記端畢紳搢笏是也鄭注云搢插也說文從手晉聲下失真反孔注論語紳大帶也廣雅紳束也
說文從糸申聲)。

以檄(奚的反釋名檄者激也說文從木敫𥅟堯反聲)。

􃌲􃌲(昴各反顧野王􃌲􃌲正直之言皃也古今正字亦警也或為㖾也或作㦍從言㖾聲)。

悃悃(坤兖反王注楚辭悃悃志純一也廣雅悃亦至說文從心困聲)。

婓婓(孚非反文字典說婓婓往來皃也從女非聲)。

連鑣(下表苗反考聲正作此鏕傳從馬作䮽俗字非也)。

筌蹏(上七緣反顧野王云捕魚竹笱也說文從竹全聲傳從草作荃俗字也下弟黎反顧野王蹄所以取兔之具說
文從足虒音提傳作蹄俗字)。

壼奧(坤衮反尒雅宮中衖謂壼鄭注巷舍間道也說文亦宮中道也亞象官垣道塗上之刑下擙告反郭注爾雅室
中隱奧之處也說文從冂掬音居六反聲衖音巷)。

悱悱(妃尾反字書悱悱心欲捔論語云心憤憤口悱悱是也說文從心非聲也)。

翳薈(上翳計反毛詩傳草木自蔽曰翳說文蓋也從殹羽聲從草俗字下烏會反說文薈草多皃也從艸會聲也)。

殄彼(上音殿孔注尚書殄絕也廣疋殄盡也說文從反㐱聲也)。

紐者(女九反廣雅紐束也說文紐系也一日結不可解者也從糸丑聲)。

聯華(上列䖍反)。

求蠧(都戶反)。

覶縷(上理戈反左思吳都賦云難得而覶覶縷縷猶委曲也說文好也從見𤔔音乱聲傳從爾作覼非)。

蓄疑(上抽六反孔注尚書蓄積也顧野王蓄聚也古今正字從艸畜聲也)。

聆音(歷丁反蒼頡篇聆聽也太玄經聆竹以為管是也說文聽也從耳令聲)。

風飆(必遙反爾雅扶搖謂之飇郭注云暴風從上下者說文從風猋聲猋音同上)。

驤首(削羊反漢書臣馬驤騰起也驤亦馳也文瓚低昴也從馬襄聲)。

曼倩(上音万案漢書東方朔字也)。

綽有(上昌略反毛詩傳綽寬也爾雅綽緩也說文從糸卓聲)。

肈生(朝小反爾雅肈始也說文始開也或作肁義亦同)。

深疵(自茲反)。

淄澠(上止師反水名在齊州界下綿典反亦水名河南界)。

金鍮(下餢兜他候反)。

學殫(多安反孔注尚書殫盡也說文從歺單聲)。

勁節(上經脛反說文勁強也從力巠聲)。

捃摭(上居運反下之石反方言捃取說文摭拾也並從手君庶皆聲)。

含膠(音交)。

潢洿(上音黃下音烏左傳潢汙行潦之水也杜注云潢汙水也說文潢積水池也並從水黃夸皆聲)。

愚愞(奴乱反杜注左傳愞也古今正字從心耎聲也)。

其月𠕋(音策)。

締構(上音提王注楚辝締結也說文結不解也從糸帝聲)。

緗史(音想良反考聲緗淺黃色也亦緝釋名緗物生之色也文字典說云從糸相聲)。

媯汭(上軌為反下蕤銳反案漢書媯汭者媯水之汭帝舜所居也水北曰汭說文從女為聲)。

彤管(音同黃雅彤赤也說文丹飾也從丹彡聲)。

匳鏡(音簾考聲似合而有棱節所以斂物也字書鏡匳也古今正字盛香器也亦鏡器也或為籢字)。

興葺(七立反王注楚辝葺累也杜注左傳葺補理也說文從草咠聲)。

邠郊(筆旻反上文已釋)。

遐峙(下持里反考聲山特立也或從止作峙也)。

馳騖(無遇反爾雅騖強也顧野王騖馳也說文從馬敄聲)。

慶㭓(皮免反考聲慶㭓字正作㭓也今傳作抃俗字也)。

陳荄(古來反方言東齊謂根曰荄說文草根也從艸亥聲)。

坳塘(厄交反顧野王坳不平也說文從土幼聲)。

浚壑(荀俊反廣雅浚溢也郭注爾雅浚上所以深之也說文從水夋聲下火各反顧野王壑猶谿谷也古今正字壑
亦溝也)。

蜉蝣(上音浮下音由毛詩傳曰蜉蝣渠略也朝生夕死也說文並從虫也)。

仙驥(下飢義反說文驥千里之馬孫所相者也從馬冀聲)。

** 大唐三藏玄奘法師本傳卷第九

摛(上恥知反上文已釋)。

較其(江岳反廣雅較明也尚書大傳較其志見其事說文從車友聲)。

叡藻(上恱稅反下遭老反考聲正作此藻傳從手作𧂈非)。

􄊦樂(跪為反尚書夔舜臣典八音雖象有角手人面之形)。

巳簨(詢允反考聲簨簨懸鍾鼓架也橫曰虡竪曰簨說文並從竹也虡音巨)。

鳳翥(諸慮反方言翥舉也說文亦飛舉也從羽者聲)。

無畺(繈香反考聲界也境也說文義同從畕三其界盡也或作彊傳從弓作彊非也)。

多虧(去危反考聲正作虧今傳從霍作虧俗字也)。

驚惕(汀歷反)。

慊懇(上謙簞反考聲情切也鄭注禮記慊之言猒也說文從心兼聲下口佷反鄭注考工懇堅忍皃也廣雅懇誠也
說文懇美皃也從心貇口本反聲)。

蒙賚(來大反爾雅賚賜也孔注尚書賚􃭳也古今正字從貝來聲也)。

貽彩(上以之反郭注云貽遺也傳也說文從貝台聲)。

婕妤(上子葉反下􃭳諸反聲類漢有婦官曰婕妤以其接幸者也說文婕妤並女俱從女建音􃭳上同聲也或作嬩
也傳作此􄊧非也)。

椒闈(雨歸反爾雅官中門謂之闈郭注云謂相通小門也說文從門韋聲也)。

嚫施(初靳反正嚫字從口作今傳從貝作䞋未詳)。

匠鐫(子緣反案考聲切韻正作此鐫作鎸俗字)。

豐碣(𠃵烈反班固集碣立石紀功也說文特立石也從石曷音褐聲)。

重櫨(下魯都反說文薄櫨柱上枅也從木盧聲)。

雲楣(美悲反爾雅楣謂之梁郭注云門上橫梁也從木眉聲)。

頵鬱(上委倫反下熅物反)。

遒楗(上就由反毛詩傳遒固也說文從辵酋聲下音健鄭注禮記揵壯也說文從木建聲)。

瑣瑣(蘇果反爾雅瑣瑣小也郭注云皆才器𥿳陋之皃也說文從王𧴪音􃭳上同聲傳㑿非也)。

扈從(胡古反廣雅扈賤人之稱為人所使也說文從邑戶聲)。

篔簹(上音雲下黨即反左思吳都賦箭篔簹箖音林箊音於劉良注云皆竹名也並從竹傳從艸非也)。

鳳凰(胡光反考聲切韻正作凰字從凡傳從鳥作􄊨俗字非也)。

陳堡(保老反聲高土也古今正字從土保聲)。

遄速(上殊緣反爾雅遄速也毛詩傳遄疾也說文從辵耑聲)。

駑駘(弩胡反下代來反廣雅駑猶駘也顧野王駘亦駑也說文並從馬奴台皆聲)。

逸躁(音竈)。

縶意(陟立反毛詩傳縶絆也或作􄊩說文從糸執聲)。

穿窬(下庾朱反考聲云穿木戶也宋忠注太玄經窬亦穿也鄭注禮記門旁窬也亦穿牆為之圭矣古今正字從穴
俞聲)。

鎬京(上音浩尚書武王所都也毛詩王在在鎬是也說文武王所都長安西從金高聲)。

建郛(音孚杜注左傳郛郭也說文從邑孚聲)。

𥄖響(上欣訖反考聲謂聲流布也說文正作䏌肸肸動作不安也從肉八也)。

偓𪘏(於角反下雙犖反應劭漢書注云䠎嚙急促之皃考聲亦楄促皃也說文從人屋聲或從足作䠎說文𪘏從足
從齒聲也)。

蓽門(上賓蜜反杜注左傳蓽門柴門也說文從艸畢聲)。

** 大唐三藏玄奘法師本傳卷第十

􄊪􄊪(微匪反考聲云美也毛詩傳􄊪􄊪勉也古今正字􄊪􄊪微微也時􄊪􄊪而過中是也)。

耽耽(荅含反賈注國語媅嗜也說文媅樂也或作躭媅酖也)。

汲汲(音急)。

雲瑞(音睡)。

竀基(上丑生反蒼頡篇窺也說文正視也從穴正見正亦聲也)。

謦欬(上輕挺反傳從口作𡄇俗字也下開愛也傳從口作咳何來非也􃭳本義乖)。

千楨(知盈反郭注爾雅云女楨木也葉冬不落說文堅木也從木貞聲也)。

喘息(川兖反)。

嗚噎(上屋吳反下煙結反)。

翌日(蠅職反与此翊同也)。

舟檝(音接)。

籧篨(上音渠下音除許注淮南子云籧篨草席也方言宋魏之間謂簟麤者為籧篨也說文義同並從竹遽除聲)。

葬滻(山眼反說文水出京兆藍田谷入灞從水產聲)。

悲笳(古遐反顧野王今樂器有笳卷葭葉吹之或為葭古今正字從竹加聲)。

悽挽(下無遠反聲類挽引也或從車作輓古今正字從手免聲)。

溢􃻍(下羊尚反漢書音義曰水無厓際皃也古今正字從水養聲)。

琅玕(上音郎下音于孔注尚書琅玕皆石似珠者山海經崑崙山有琅玕樹說文皆從玉良干俱聲)。

鉗鍵(上儉炎反方言鉗害也說文以䥫結束也從金甘聲下奇偃反鄭注周禮鍵籥也方言自關而東陳楚之間謂
籥為鍵說文從金建聲)。

怏怏(約向反說文不服皃也說文從心央聲)。

根系(奚計反爾雅系繼也說文系亦繫也從系􂘒音撇聲)。

濛氾(上木洪反下辭里反爾雅云西至日所入為太濛郭注云即濛氾也並從水也)。

其盾(殊允反鄭注周禮盾于櫓之屬也又曰盾可以藩蔽者也說文亦瞂也所以扜身也蔽曰象形之字也)。

解頥(以伊反方言頤頷也說文從𦣞音移頁聲)。

沍(上音戶)。

貙豻(上寵誅反郭注爾雅貙虎之大者為豻貙似貍也異物銘曰貙出公牛變化若神當其為虎不識為人植牙哮
赫不避所親不可同居難与為鄰說文從豸音雉區聲下􃩮幹反豻胡犬也說文胡大野狗從豸于聲)。

酋長(似油反文𩒮曰羌胡名大帥曰酋如中國言魁帥也說文從酉水半見於上也)。

鍾玦(涓穴反杜注左傳玦如環而鈌不連也說文從王夬聲)。

蕙芷(上音惠下音止郭注山海經蕙香草也又白芷一名白􄊫也古今正字並從艸惠止俱聲)。

赳赳(居黜反毛詩傳赳赳武夫之皃也郭注爾雅赳謂壯健也說文輕勁有才從走􃫞聲)。

不嚏(音帝毛詩箋云汝愚我心如是我則嚏也蒼頡篇噴也說文悟氣解也從口疐音同)。

敷愉(与朱反鄭注論語愉顏色和也廣雅愉喜也說文從心喻聲也)。

發斂(下廉贍反正作此斂傳從歹音殘作殮俗字也)。

儭服(上楚憖反考解藉也儭身衣也從衣)。
一切經音義卷第八十三


一切經音義卷第八十四

翻經沙門慧琳撰

  
  * 
音古今譯經圖記四卷
續古今譯經圖記一卷
集古今佛道論衡四卷
續古今佛道論衡一卷
利涉論衡一卷
道氤定三教論衡一卷

右譯經圖記論衡等六部十二卷同此卷
音。

** 古今譯經圖記卷第一

角試(上江岳反禮記孟冬豫武習射御角力顧野王云角力猶競爭勝負也呂氏春秋云角試也漢書角力而拒之
也圖記中從車從交作較非此用也毛詩傳云卿士之車飾也說文云車輢上曲鈎也雖相承傳用大錯誤也非下尸二
反說文試用也虞書曰明試以功從言式聲)。

愧忸(下女六反賈逵注國語云忸怩慙色在顏也說文心慙也從心丑聲也怩音尼)。

婕妤(上尖葉反下与諸反聲類接幸也婦人官名也案婕妤漢朝得寵幸嬪妃之班袂名也說文女字也並形聲字
或作健嬩)。

覘見(上勑焰反杜注左傳云覘伺也說文候也從見占聲也)。

番禺(上音潘下音愚廣州縣名也)。

䢼亭湖(上音恭此洞亭湖名也本無正字晉書郭璞傳中作䢼亭今譯經圖記中從人作䣏亭書寫誤也流
俗相傳見今呼為宮亭湖盖是吳楚語訛難為准定此即洞亭湖也案曹氏郡國志云在洪州豫章郡年代久遠罕究
其源且依見文略為訓釋)。

讚唄(上子且反方言讚解郭璞注云讚頌所以解釋物理也釋名云穪人之美曰讚尚書益讚於禹古今正字從言
贊聲贊音同上從貝從兟兟並先)。

蟒悲泣(忙㥬反此即宮亭湖神大蟒虵也受安世高誠悲泣而退)。

􃬱狗齧王(􃬱音制考聲云狂犬也左傳從制作猘讀為計或音𦋺並恐非也此字古文或作􄊬訓說同
上今圖記中從樂作𤢴無憑據非也)。

齲齒(駈禹反古今正字云齒蠧也從齒禹聲蠧音都固反)。

傀偉(上古回反下韋鬼反埤蒼云傀偉奇大皃集訓云傀壯大也盛也又云偉者有奇異之美也說文傀偉二字並
從人鬼韋皆聲也圖記從玉作璝玉名也非此用也)。

瞎鼈(上赫戛反瞎鼈經名也考聲云目不見物也一云目閉也亦作𣎅形聲字也下鞭滅反鄭注考工記云鼈水介
蟲外骨而內肉者也古今正字從虫作蟞經文從魚作鱉俗字也說文從黽敝聲黽音猛敝音與上同)。

無端底總持經(此經亦闕本古人作名亦魯質不分明底音丁禮反)。

** 第二卷

純懿(下音意爾雅云懿大也小雅云深也諡法曰溫柔聖善曰懿愛民質淵曰懿說文從壹志聲或從欠作懿亦通)。

貰酒(時夜反顧野王云貰賖也漢書云高祖從王媼貰酒是也說文云貰貸也從貝世聲又音逝)。

王顒(王恭反人名也)。

坌身(盆悶反土忿也)。

抓甲(上責絞反俗字也正單作爪像形字古文作又)。

赤㭰烏(精髓反鳥口也文字典說文云鳥喙也經文從唯從乃作􂌤非也說文識之也從此束聲束音刾也
或作𠲿亦作嘴皆古字也)。

** 第三卷

曇摩蜱(閉迷反梵語高僧名也)。

髫秊(上音調集訓云小兒剃頭髮留兩邊不剃曰髫說文髫毛也從髟召聲髟音必遙反)。

不綜(宗送反)。

太子泓(烏橫反姚泓也)。

謦欬(上輕挺反下開蓋反韻詮云欬瘶也經從口作咳非也)。

蜣蜋(上卻梁反下音良郭注爾雅云黑甲蟲啖糞者亦名蛣蜋)。

赤頿(子斯反說文口上須也或從髟作髭亦通也)。

神璽(斯此反北涼沮渠蒙遜初立時年号也或從土作璽從古文從玉)。

孟顗(儀豈反人名也)。

植㮏(時力反方言植立也韻詮云植生也鄭注周禮云植謂根生之屬也從木直聲也下音柰俗字也說文果名也
從木示聲文中更加木作㮏非也)。

百廠(下昌掌反考聲云屋無壁曰廠形聲字也)。

枳園寺(上之耳反考工記云橘踰江淮北則為枳說文木也似橘從木只聲寺名也)。

􄊭物(巡駿反孔注尚書云􄊭求也應劭注服鳥賦云殉營也古今正字從歺旬聲歺音殘)。

** 第四卷

及鄴(下嚴劫反漢書云魏郡有鄴縣古今正字從邑業聲)。

無憚(檀爛反毛詩豈敢憚行箋云憚難也又云憚畏也韓詩惡也廣雅驚也說文忌嫉也從心單聲或從人作僤
考聲云僤戰慄也)。

榮聲(永兄反字書榮盛也楚辝云榮華之木落也諡法曰先義後利曰榮說文云屋梠之間頭起蓍為榮從木從熒
省聲也)。

紛糾(上芳文反杜注左傳云紛乱也廣雅紛紛亦眾乱也不善也下經酉反鄭注周禮云糾猶割察也廣雅糾急也
並形聲字說文糾字繩三合相糾繚音了像形字也􃫞音居求反)。

歐陽頠(上嘔侯反下危委反梁朝侯伯名也)。

慧愷(開改反或作凱鄭注周禮云愷獻功之樂也杜注左傳云愷和也爾雅樂也說文康也從心豈聲也)。

天梯(體低反賈注國語云梯階也說文木階也從木弟聲)。

蕭璟(鬼永反俗字也雖相傳用字書中並無此字正作􂔇)。

鄢郢(上焉蹇反下盈井反荊楚地名也楚王舊都見在郢城在江陵東北十餘里丘墟城郭由在)。

既覯(鈎候反鄭箋詩云覯見也形聲字)。

枹鼓(上音附牟反亦音芳無反並秦音左氏傳枹而鼓之顧野王云擊鼓椎也說文音桴擊鼓柄也從木包聲譯經
圖記中從孚從手作捊非也枹字吳音伏不反不音福浮反在尤字韻中與浮同韻訓釋惣同音旨殊別任隨鄉音今且
不取)。

駭忸(上諧騃反廣雅駭起也蒼頡篇駭驚也古今正字馬驚也從馬亥聲下女六反賈逵注國語云忸怩慙色在顏
也並形聲字)。

迴靶(巴罵反漢書音義靶馬轡也考聲馬鞚也靶亦柄也說文轡革也從革巴聲亦作杷轡音祕)。

繢掞(上迴外反韻英云彩色明也韻詮云畫亦繪也蒼頡篇云似綦色赤也說文織餘也從系貴聲下葉漸反韻
英云光暉也漢書光曜明也古今正字從手炎聲也)。

范義頵(上音範人姓也下音君人名也又音於倫反昔楚武王亦名頵形聲字)。

* 續古今譯經圖記一卷

誚焉(上齊曜反蒼頡篇云誚訶也韻英云責考聲責讓也說文嬈可從言肖聲下矣䖍反案􄊮字借音用也從一從
烏亦語之餘聲也本音偃揵反今不取)。

䣞公(昂各反世本云鄂地名也宋忠云在江夏鄂州是也顧野王云今南陽西有鄂縣也)。

明恂(戌遵反韻英云溫恭皃也韻詮云恭順也孔注尚書云恂信也古今正字信心也從心旬聲)。

叡簿(上悅慧反考聲云明也聡也下音蒲古反考聲云簿笏也籍也從竹溥聲溥音普)。

倐焉(上商六反韻英云犬走疾也或從火作倐光動貌也下矣乾反)。

懇惻(肯很反廣雅懇誠也韻英懇信也從心貇聲貇音同上)。

濾漉(上力據反下音聾篤反)。

撩僧(了彫反考聲云撩取理也聲類搆也從手尞聲尞音力召反)。

䞈以(詭餧反考聲云賭也以身賭而爭勝曰䞈說文䞈貨也從貝為聲亦古文貨字也)。

涓滴(上決緣反考聲云涓滴水細流皃也說苑云涓涓不壅將成江河是也下丁歷反顧野王云水瀝滴也說文水
注也涓滴並形聲字或作𤁷)。

摘會(陟革反考聲云拓取也或作擿)。

神暕(間眼反)。

懷迪(徒的反爾雅迪正也毛詩傳進也孔注尚書云道也)。

石鼈(鞭滅反長安城南終南山谷名也)。

搜集(霜留反我皇側席求賢遠迎碩德興隆釋教潤益群品也)。

撮其(鑽捋反鈔略要文去繁就略顯明教體也從手最聲)。

** 集古今佛道論衡第一卷(序)慧琳

所覃(徒含反鄭箋毛詩云覃長也郭注爾雅云謂延相被及也論文從西作覃籀文字也說文作􄊤二篆文西字下
從􃾀候吼反)。

坐歭(持里反顧野王云峙止不前也說文云歭行步不前進也論文從山作峙誤也說文從止寺聲)。

計度(唐各反國語云度揆也考聲云量也說文從又從庶省聲)。

鍱腹(上鹽涉反說文云葉薄䥫也從金葉聲下風目反顧野王云腹所以容裹五藏也說文從肉复聲)。

啟轍(纏列反杜注左傳云轍車迹也說文從車從徹省聲)。

𠿚𠿚(丈甲反韓信傳云𠿚猶缺也聲類云鴨食聲也說文從口葉聲也說文從口葉聲缺音若穴反)。

抗言(康浪反左傳云抗扞也鄭箋毛詩云舉也說文從手亢聲亢音各郎反)。

瑣瑣(桑果反鄭箋毛詩云𤨏𤨏小皃也郭注爾雅云謂才器細陋也說文從玉𧴪聲)。

槐庭(胡乖反郭注爾雅云槐葉晝則聚合夜則舒布即守官槐也說文從木從鬼聲)。

褒貶(上博毛反鄭注禮記云褒進也典說云揚美也說文從衣􃞙聲􃞙古文保字也論文從􄊯作褒俗用亦通下筆
奄反考聲云貶損也公羊傳云墜落也說文從貝乏聲)。

闞澤(堪濫反人名也)。

猜貳(上七才反杜注左傳云猜疑也說文從犬青聲)。

諝徒(息余反鄭注周禮云諝有才智之稱也說文從言胥聲論文作此胥胥吏也形也非此義也)。

商確(口角反韓康傳云確堅皃也易曰確乎其不可拔說文從石寉聲寉音荒各反)。

𣽨蘭(特登反梵僧名也)。

入雒(郎各反顧野王云此漢改洛字為雒也說文從隹各聲)。

曹植(承力反人名也)。

老聃(他甘反老子名)。

傅毅(冝既反人名也)。

蔡愔(伊淫反人名也)。

灰燼(詞刃反方言云燼之餘木也說文從火聿聲論文作燼俗字也)。

愧恧(尼六反郭注爾雅云心愧曰恧說文從心而聲)。

婕妤(上尖葉反下弋諸反宮人女官名也)。

縱汰(上足用反孔注尚書云放縱情欲也說文從系從聲下他蓋反淮南子云深則汰五藏廣雅云汰洗也說文從
水太聲)。

淡薄(上覃敢反鄭注禮記云淡味薄也說文從水炎聲下旁各反蒼頡篇云薄微也說文從草溥聲論文從水作泊
泊止也非此義也)。

子駿(遵尹反人名也)。

闔耳目(含閤反說文闔閉也從門盍聲盍音合)。

蟄蟲(上直立反月令云蟄藏也季秋之月蟄蟲咸俯孟春之月蟄蟲始振說文從虫執聲下音神論文作此虫音毀
非也)。

欒大(亂官反人名也)。

猱猨(奴刀反毛詩傳云猱猨屬也字書云正從􄅋作獿論文從柔作𥠊俗字也)。

黿鼈(上月袁反月令云仲秋之月登黿取黿下鞭滅反毛詩傳云炮鼈鱠鯉國語云當待鼈長而食之說文並從黽
元敝皆聲)。

眩惑(玄練反蒼頡篇云眩幻也惑也說文從目玄聲幻音患)。

累稔(壬枕反杜注左傳云稔年也說文從禾念聲)。

勞擾(饒沼反廣雅云擾亂也說文云煩也從手􄊰聲論文從憂擾俗字􄊰音奴刀反)。

邯鄲淳(順倫反人名也)。

駭服(諧騃反蒼頡篇云駭驚也博雅云駭起也說文從馬亥聲)。

精搜(所求反典說云搜索也求也國語云搜於農隙說文從手叜聲論文作搜俗字也)。

髣髴(上芳同反漢書云髣髴相似聞見不審諦也下芳勿反考聲云髣髴不分明皃也說文並從人作方弗並聲)。

之吻(聞粉反蒼頡篇云吻脣兩邊也鄭注考工記云吻口邊也說文從口勿聲)。

稷𢍆(上咨弋反下先節反並虞舜臣名也論文從禾作稧非義也)。

林壑(呼各反山海經云東海之外有大壑顧野王云壑猶谿谷也說文從土𣦻谷聲𣦻音殘)。

抗轡(悲媚反毛詩傳云六轡如絲轡之柔矣說文從絲軎聲論文從亡作轡俗字軎音衛)。

愒所(丘例反蒼頡篇云愒貪也說文從心曷聲)。

駢栂(上蒲眠反下矛后反人名也)。

籠罩(知挍反郭注爾雅云罩捕魚籠也說文從𠕀卓聲)。

搢紳(上津刃反儀禮云搢捔也禮記云端畢紳搢笏說文從手晉聲下夫真反包注論語云紳大帶也說文從系
申聲也)。

譸張(陟留反孔注尚書云譸張誑也說文從言壽聲論文從車作輈非譸張義也)。

戎貉(莫革反尚書云華夏蠻貉𠕀不率俾鄭注周禮云北方曰貉說文從豸各聲或從百作貊論文從白作狛說文
云狛如狼也非此義狛音怕也)。

其徼(堅弔反杜注左傳云徼要也說文云循也以遮遏之從彳敫聲敫音藥)。

馺然(三荅反方言云馺馬馳也郭注云馺馺疾皃也說文從馬及聲)。

適從(丁曆反考聲云適指實也善也主也借音字)。

陶鑄(上道刀反韓詩云陶除也養也考聲云水流皃也說文從𨸏匋聲下朱樹反左傳云鑄鼎象物也顧野王云謂
煬銅為器也說文從金壽聲煬音羊亮反)。

盜鄶(公外反杜注左傳云鄶在榮陽密縣東北故鄶國也顧野王云鄶為鄭武公所滅後為鄭地)。

棓擊(龐講反許叔重注淮南子云棓大杖也郭注方言云今之連枷所以打穀也說文從木咅土口反聲)。

毀剝(邦角反鄭箋毛詩云剝削也埤蒼云剝去其皮也說文從刀彔聲論文從馬作駮駮馬名也非此義彔音祿也)。

食噎(煙結反郭注方言云噎痛也說文云飯窒也從口壹聲窒音珍栗反)。

困躓(知利反顧野王云躓猶頓也左傳云杜回躓而顛說文云從足質聲)。

屏撥(半末反廣雅云撥除也王逸注楚辭云弃也說文從手發聲)。

託跋燾(徒到反魏世祖名也)。

弓盾(脣準反鄭注周禮云盾干櫓之屬也說文云所以扞身蔽目象形字也)。

燒掠(力約反杜注左傳云掠謂劫掠財物也顧野王云掠謂虜掠𡙸取財物也說文從手京聲虜音魯)。

梟斬(堅堯反顧野王云懸首於木上竿頭以肆其辜說文云倒首為梟象形字也論文從鳥作梟非也)。

飴之(以之反方言云飴謂之餳自關而東陳宋之間通語也說文云米􂰟煎也從食從台聲􂰟音言列反)。

近壏(咸黤反春秋傳云束縛而壏焉漢書云猛虎在壏穽之中宋書云以土堅之故從土作壏地坑也說文從鑒省
聲案論文從木作檻亦虎檻也如匱形穽音淨也)。

𤀹襲(上詢閏反下音習人名也)。

聰叡(上七公反韓詩云聰明也察也說文從耳怱聲下榆惠反說文云叡智也聖也或從土作壡籀文字也論文作
睿古字也從𣦻從目從谷省𣦻音殘也)。

厝懷(麤路反論語云有厝置也方言云施也安也說文從厂昔聲厂音䍐)。

周顗(魚豈反人名也)。

王謐(民必反人名也)。

抗迹(康浪反鄭箋毛詩云抗舉也說文從手亢聲)。

蓍龜(舒夷反蒼頡篇云蓍策也說文云蒿屬也千載生三百莖顧野王云策用四十九莖也說文從廾耆聲)。

姜斌(筆中反人名也)。

莞席(胡官反鄭箋毛詩云莞小蒲席也顧野王云莞似蒲而圓說文從草完聲)。

草屨(俱宇反杜注左傳云屨謂草履也說文從履省婁聲)。

辛羴(弍延反周禮云冬冝鮮羽膳膏羴說文云臭也正從三羊論作此羶俗字)。

鑠靈(傷酌反郭注方言云鑠光明也毛詩傳云美也論文從火作爍鑠銷也非義說文從樂金聲)。

衣盋(半末反通俗文云𥁊僧乞盂也說文從皿犮聲犮音盤末反)。

寂泊(攀陌反借音字)。

𥷥糱(言列反尚書云若作酒醴爾雅𥷥糱說文從米嶭聲)。

辛葷(虛云反鄭注禮記云葷辛菜也聲類云野蒜一名葷說文從草軍聲)。

** 論衡第二卷

相鬬(丁豆反蒼頡篇云門爭也說文云兩士相對兵仗在後象形字也今作門中𧯞者俗通用論文從刀作剅誤也)。

爼醢(上㽵所反考聲云俎盛肉器也禮記云周曰房俎四足如案也說文從半肉在且上象形字也下音海郭注爾
雅云醢肉醬也說文從酉𥁓聲𥁓音于救反或從有作𥁓亦通用也)。

親覘(勅焰反杜注左傳云覘伺也鄭注禮記云闚也說文從見占聲闚音企唯反)。

楊榷(口角反許叔重注淮南子云楊摧粗略也廣雅云摧橋也說文從木作榷水上橫木所以渡也)。

傷蠧(都故反左傳云公聚蠧說文云害物蟲也從䖵橐聲橐音託)。

樸素(普剝反王弼注老子云樸真也說文云木素也從木菐聲或從卜作朴亦通)。

􄊕期(休盛反劉兆注漢書云敻深遠也穀梁傳云敻入千里之國又營求也說文從敻從人在穴上𡕥音火劣反)。

續𠒎(父于反毛詩傳云𠒎水鳥也顧野王云即鴨也說文從鳥省几聲几音殊)。

所吸(歆邑反毛詩傳云猶引也廣雅云飲也考聲云內氣也說文從口及聲論文從翕作噏非也)。

扣齒(苦后反孔注論語云扣擊也說文云扣擊之從手口聲也)。

薦席(煎電反如淳注漢書云草稠曰薦釋名云牀薦所以自薦籍也廣雅云薦席也說文從草廌聲廌音豸論文草
竹作簫非也)。

驢𩥇(下展碾反埤蒼云馬臥土中𩥇也說文從馬展聲論文從車作輾誤也)。

摘頭(陟草反考聲云摘拓取也說文從手啇聲也)。

懸櫛(側瑟反禮記云櫛用象櫛說文云梳之惣名從木節聲也)。

挻埴(上式延反下時弋反御注老子云挺和也擊也說文從手延聲埴土也黏也陶匠和土為瓦缶之器也說文從
土直聲論文從土作埏非也)。

勐法師(莫杏反僧名也)。

之儔(直留反韻略云儔匹也類也廣雅云依也說文從人壽聲)。

嬖臣(補悌反杜注左傳云嬖親幸也劉熙注漢書云卑也說文從女辟聲)。

激切(經的反王逸注楚辭云激感也方言云聲清也說文從水敫聲敫音羊酌反)。

藹法師(衣蓋反僧名也)。

雜粈(尼救反鄭注儀禮云􃾒雜也說文雜飯也從米丑聲論文從柔作糅俗通用)。

食椹(拾荏反典說云桑實也毛詩云吁嗟鳩兮無食我椹說文從木甚聲)。

擔棺(丁甘反廣雅云擔舉也字書云負也說文從手詹聲)。

融剖(普后反孔注尚書云剝皮也杜注左傳云中分為剖說文從刀咅聲論文從舌作刮非也)。

剔翦(上他曆反玉篇云剔治也剃髮也說文從刀易聲下子賤反鄭箋毛詩云翦斷也爾雅云翦齊也說文云以齊
斷之從羽前聲)。

氓俗(麥耕反鄭注周禮云變民言內外也氓猶􃲹􃲹無知皃也劉熙注漢書云遠郊之界稱泯說文從民亡聲)。

泯之(彌忍反毛詩傳曰泯滅也爾雅云盡也說文從水民聲論文從山作𧉬誤也)。

子贇(于倫反帝王名也)。

碪椎(上縶林反說文從石甚聲論文從占作砧俗通下直追反太公六韜云方頭䥫椎重八斤柄長五尺顧野王云
所以擊物也說文從木隹聲論文作搥搥非也縶音砧立反)。

** 論衡第三卷

辛諝(相􂖗反古今正字云有智之稱也人名也)。

疚心(居又反爾雅云疾病也左傳云君子不為利不為義疚說文從疒音女厄反久聲)。

重敞(昌兩反僧名也)。

梗概(上柯杏反王逸注楚辭云梗強也郭注爾雅云直也下柯代反𦵮綜注東都賦云梗概不纖密也說文二字並
從木更既並聲)。

踳駁(上春允反許叔重注淮南子云踳相背也亦差也說文從足春聲下邦角反莊子云踳駁不調一也說文從馬
爻聲論文從交作駮誤也)。

佌瑣(上音此亦音紫說文從人此聲下音鏁前論序已釋也)。

趾跪(上支市反左傳云若步玉趾杜注云趾脚也說文從足止聲論文從互作𧿟誤也𧿟音丁計反)。

忸赧(上女六反賈逵注國語云忸怩慙色在顏也廣雅云蹙咨皃也說文從心丑聲下女簡反方言赧愧也說文云
面慙色也正從赤㞋及音展展聲也論文從皮作𧹞俗字)。

鏗鍧(上口耕反下呼橫反考聲云鏗鍧鍾聲也說文二字並從金堅訇訇同上音並聲也論文從宕作𨧩非也)。

毆之(於口反史記云愕然欲毆之說文云毆擊也從殳區聲殳音殊論文從支作敺非)。

道帚(周酉反世本云少康作箕帚顧野王云帚所以掃除糞穢也說文從又持巾掃門內也)。

勦說(楚交反鄭注禮記云勦掔音却堅反謂取人之說以為已說埤蒼云亦代人說之或作䜈說文從力巢聲)。

亟發(欺吏反爾雅亟速也杜注左傳云數也方言云愛也說文從人口又二二天地也會意字)。

諈諉(上竹恚反下女恚反郭注爾雅云以事相囑累為諈諉也蔡謨云託也說文字並從言垂委並聲恚音伊季
反)。

椿菌(上恥倫反莊子云大椿之木八百歲為一春八百歲為一秋說文從木春聲下群殞反山海經云孟子山多菌
不知晦朔司馬彪曰夭芝也江東呼為土菌亦曰馗厨說文從草囷聲也囷音丘倫反)。

渤澥(上盆沒反下諧買反說文渤澥海之別名也子虛賦光浮澥渤是也說文二字並從水勃解並聲)。

纍紲(上律追反下仙列反孔注論語云纍黑索也紲攀也所以拘罪人也王逸注楚辭云紲繫也說文二字並從
系畾世聲畾音雷論文從累作縲非也)。

謗黷(上博浪反杜注左傳云謗毀也國語云問謗譽於路人又曰厲王虐國人謗之說文從言旁聲下同屋反孔注
尚書云黷猶慢也國語云黷則生怨說文從黑賣聲也)。

桎梏(上真曰反下古沃反鄭注周禮云在足曰桎在手曰梏爾雅梏直也說文桎足械也所以桎地也梏手械也所
以梏天也並左形右聲鄭玄云加名梏者謂書名姓及罪於梏而著之)。

豺狼(上仕皆反爾雅豺足似狗狼屬也說文從豸才聲豸音宅戒反論文從付作𤝔非也下洛唐反周禮獸人春獻
狼說文狼似犬銳頭白頰高前廣後陿毛詩云並駈從兩狼也說文從犬從良聲)。

狂狷(上瞿王反顧野王云狂者愚駭驚悸性不倫理也論語云好剛不好學其敝也狂悸音其季反下決面反說文
狷疾跳也亦曰急也二字並從犬王䏍並聲䏍音一縣反)。

道懿(依冀反僧名也)。

濩落(胡郭反郭注爾雅云濩淪也鄭注禮記云濩因迫失志皃也說文從水蒦聲烏獲反)。

落荃(七全反王逸注楚辭云荃香草也離騷荃蕙化為茅說文從草全聲也)。

竅耶(弃弔反鄭注禮記云竅孔也又注周禮云陽竅七陰竅二典說云鑿混沌之竅說文從穴敫聲敫音羊酌反)。

巫覡(刑擊反國語云在男曰現在女曰巫覡能齊肅事神明也說文從巫見聲也)。

淫哇(於隹反蒼頡篇云哇謳也廣雅邪也說文諂聲也從口圭聲)。

** 論衡第四卷

淄澠(上側基反孔注尚書淄水名也杜注左傳云淄水出泰山梁父西北入波也下綿褊反澠水出齊國臨菑縣
北入時水也說文二字並從水甾黽並聲黽音猛褊音必湎反)。

堪濟(苦甘反毛詩傳云堪任也孔注尚書云克也考聲云臨也載也說文從土甚聲論文從戈作戡誤也)。

夔龍(匱為反舜臣名也)。

蕙蓀(上畦桂反下息尊反玉篇云並香草也說文二字並從草惠孫並聲)。

樠櫟(上莫官反左傳云楚武公卒於滿木之下說文樠松心也漢書烏孫國多松樠也下零的反毛詩山有
苞櫟說文二字並從木䓣樂並聲䓣音滿論文從歷作櫪非也)。

㯉棘(上丑余反毛詩㯉惡木也莊子云有大樹人謂之㯉大枝擁腫而不中繩墨小枝拳曲而不中規矩說文從木
虖聲也虖音呼字下矝力反郭注爾雅顛棘細葉有㓨也廣雅云棘藏也方言云凡草木㓨人江淮之間謂之棘說文從
二朿朿音七賜反)。

葶艾(上定丁反考聲云葶藶草名也郭注爾雅云實葉皆似芥一名狗等下吾蓋反郭注爾雅云蒿艾也說文二字
並從草亭乂並聲也)。

蒺茨(上秦七反下自茲反郭注爾雅云蒺茨布地蔓生細葉子有束三角㓨也說文二字並從草疾次並聲也)。

稗飯(蒲卦反杜注左傳云草之似穀者也如淳注漢書云細米為稗說文從禾卑聲也)。

霜穫(胡郭反毛詩云八月其穫穀十月其穫稻也說文云刈禾也從禾蒦聲也蒦烏獲反)。

暑𦔐(于君反毛詩傳云耘除草也說文從耒員聲耒音力對反論文從云作耘俗字也)。

塵黷(同屋反考聲云黷污也垢而黑也說文從黑賣聲)。

詿誤(上關賣反下吾故反漢書云赦書為所詿誤者也說文二字並從言圭吳並聲論文從心作忤誤也)。

闐闛(上徒堅反下蕩郎反玉篇云闐闛俱盛皃也郭注爾雅云闐闐群行聲也許叔重注淮南子闛闛鼓鼙聲也
說文二字並從門真堂並聲論文從壹作闇誤也)。

考覈(行革反說文云覈考實事也漢書云覈審覆之務准古法是也說文從西敫聲西音虛詐反)。

惠舸(各可反方言云南楚江湖凡船大者謂之舸說文從舟可聲)。

陵轢(上力徵反杜注左傳云陵侮我也說文從𨸏夌聲也夌音同上下零的反說文云轢車所踐也呂氏春秋云陵
轢諸侯也說文從車樂聲)。

借矟(雙捉反廣雅云矟矛也說文從矛肖聲也)。

角頿(子移反左傳云靈王生而有𩓣說文云口上之須是也從須此聲論文從髟作髭俗字也髟必遙反)。

解頥(以之反方言云頥頷也周易頥中有物曰噬嗑也說文從頁􃫫聲也噬音逝嗑音合􃫫音同上也)。

造父(曹道反毛詩傳云造為也鄭注儀禮云造作也杜注左傳云成也說文從辵告聲辵丑略反)。

父毅(魚既反人名也說文從殳豙聲也殳音殊豙音義論文從彖作毅誤也)。

獯狐(上許云反下音胡怪鳥也)。

挫拉(上祖過反鄭注考工記云挫折也賈逵注國語云折鋒曰挫下力荅反何休注公羊云拉折也摧也說文二字
並從立坐並聲)。

眄睞(上眠遍反下力代反廣雅云眄睞並視也考聲云目不正也說文字並從目丐來並聲丐音綿褊反)。

義褒(博毛反僧名也說文從衣􃞙聲􃞙音保論文從保作褒俗字)。

麈尾(朱庾反郭注山海經云麈似鹿而大聲類云尾可以為帚說文從鹿主聲論文從土作塵誤也)。

巳痿(委危反鄭注禮記云痿病也如淳注漢書云足不能相過曰痿說文從疒委聲疒音女厄反論文從草作萎誤)。

既恧(女六反方言云恧慙也郭注爾雅云心慙為恧說文從心而聲)。

懋績(上矛后反范甯云懋勉也郭注爾雅云自勉強也說文從心楙音同上聲也下精歷反穀梁傳云功勞也又
曰功業也說文從糸責聲也)。

杼軸(上音除呂反說文從木予聲下沖六反說文從車由聲毛詩云杼軸其空鄭箋云杼軸不作也)。

鴟鴞(上齒之反下尤驕反毛詩傳云鴟鴞惡聲之鳥也郭注爾雅云似鳩而青毛顧野王云楚人謂之服鳥賈誼所
為賦也說文二字並從鳥氐号並聲也論文從至作鵄俗字也)。

郵傳(又牛反郭注爾雅云郵道路所經過也孟子云孔子德之流速於置郵而傳命也說文從邑垂聲論文從􃇩作
䣃通)。

致猜(七才反杜注左傳云猜疑也懼也說文從犬青聲)。

𧘂天(觸容反郭注山海經云𧘂向也方言云𧘂動也廣雅𧘂突也楚辭云𧘂風起𠔃橫波說文從行童聲論文從車
作䡴誤也)。

給賻(符務反鄭注周禮云謂賻􄁸家補助不足也公羊傳曰􄁸事以貨財曰賻穀梁傳云歸死者曰贈歸生者曰賻
說文從貝尃聲)。

聶承遠(黏輒反人名也)。

𠲿銜(遵累反字書云𠲿鳥喙許衛反也或從此作􂌯說文云從口束聲也)。

吻噬(上聞粉反鄭注考工記云吻口邊也蒼頡篇云吻脣兩邊也下時制反王弼注周易云筮齧也說文二字並從
口勿筮並聲也齧音研結反)。

橛角(權月反莊子云前有銜橛之飾後有鞭策之威說文從木厥聲也)。

桑椹(時稔反毛詩云吁嗟鳩兮無食我椹說文從木從甚聲)。

遄死(殊尃反爾雅云遄速也毛詩傳云遄疾也人而無禮胡不遄死說文從辵耑聲也辵音丑略反耑音端)。

鄙𨛋(離子反蒼頡篇云𨛋國之下邑也何休注公羊傳曰𨛋鄙也如淳注漢書云言雖質猶不如閭里之鄙言也說
文從邑里聲論文從人作俚誤)。

樞機(上觸榆反下居依反郭注爾雅云樞門戶扉樞也莊子云蓬戶不完幸以為樞鑿木為機有機械者必有機心
孔注尚書云機弩牙也度音唐落反機有度以準望也韓康伯云樞機制動之主也周易云樞機一發榮辱之主說文
二字並從木區幾並聲)。

烏黮(徒感反顧野王云案楚辭云黤黮不明淨也說文云黮桑椹之黑也從黑甚聲也黤音烏感反)。

蛣蜣(上去吉反下欺良反爾雅云蛣蜣蜣蜋也糞土中蟲也說文二字並從虫吉羌並聲虫音毀)。

旒冕(柹周反爾雅云練旒九飾以組禮記云天子王藻十有二旒以五彩藻為旒也說文從於㐬聲於音偃)。

即􄊱(還板反蒼頡篇云􄊱笑有形無聲論語夫子􄊱尒而笑說文從草見聲)。

嬥曲(徒了反韓詩云嬥嬥往來皃也蒼頡篇云好皃也聲類皃也說文從女翟聲翟音宅)。

宸鑒(上慎人反典說云天子有紫宸殿又宸光皆屬天子所居之屋也說文從宀辰聲宀音綿下夾懺反賈逵注國
語云鑒察也杜注左傳云鑒戒也廣雅鑒照也說文從金監聲)。

廁圂(渾困反蒼頡篇云圂豕居也說文云圂廁也典說從豕在口中象形字也口音韋論文從水作溷誤也)。

九閟(筆媚反孔注尚書云閟慎也毛詩傳曰閟閉也左傳云時以閟閉也左傳云時以閟之閟其事也說文從門
必聲)。

脚痺(𤰞利反考聲脚痿無力也說文云痺溼病也從疒卑聲疒女厄反)。

戰慄(隣質反尚書云慄慄危懼也郭注爾雅云戰慄憂蹙也說文從心栗聲)。

勍敵(劇京反左傳云勍敵之人埤蒼勍健也說文勍強也從力京聲)。

槁木(苦老反考聲云槁枯也乾也杜注左傳云勞也禮記云止如槁木說文從木高聲)。

椐梧(京於反郭注山海經云椐木腫節中為枝也說文從木居聲)。

㺐(嘲狡反考聲云㺐西南夷種也說文從犬巢聲論文從尞作獠俗字嘲知交反)。

邂逅(上諧懈反下侯遘反毛詩傳云邂逅不期而會也又曰解脫之皃也韓詩云邂逅不固之皃也說文二字並從
辵解后並聲)。

標牓(上必遙反考聲云標舉也書也說文從木票聲票音同上下博朗反神異經云牓標也典說文云牌也說文從
片旁聲論文從木作榜誤也)。

* 續古今佛道論衡一卷

泛漲(孚梵反賈逵注國語云泛浮也毛詩傳云泛泛流皃也下張亮反考聲云漲水增大也沙岸延入水也說文二
字並從水乏張並聲論文從凡作汎誤也)。

鐫石(􄊲緣反方言云鐫琢也廣雅鐫鑿也說文云琢金石也從金雋聲雋音徂兖反論文作此鎸俗字雋字從隹
從橫弓也)。

預搔(桑勞反禮記云痛苛痒而敬抑搔之說文云搔刮也從手蚤聲刮音古八反蚤音早)。

岳嶸(胡萌反楚辭云崢嶸而無地說文從山榮聲崢音鋤耕反)。

姜苟兒(居良反人姓也國語云炎帝以姜水成為姜因生以賜姓也毛詩云時惟姜原是也說文從女羊聲
論文加草作葁非也)。

李寔(時職反人名也論文從兩作􄊳非也)。

湟濁(胡光反漢書云湟水出金城臨羌縣塞外東入河也說文從水皇聲)。

曇摩讖(楚禁反僧名也說文從言韱音息廉反聲韱字從韮載聲也㦰音接暹反㦰似韭而細出五原也論
文從手作攕非也)。

* 利涉論衡一卷

老聃(菼甘反老君字也論作耼俗字也菼音他敢反)。

反噬(時制反王弼注周易云噬齧也說文從口筮筮亦聲經從艸作噬誤也)。

諸崤(効交反尚書云晉襄公師師敗諸崤孔注云崤要塞也杜注左傳云在弘農澠他縣西也或作殽)。

褒為(上保毛反顧野王云褒猶揚美之鄭注禮記云褒猶進也考聲正作褒說文從衣􃞙聲􃞙古文保字也論文從
保作褒通用)。

耕殖(承職反方言殖種也文字典說殖生也從反直聲歹音五割經作殖俗通用)。

斲錐(丁角反孔注尚書斵削也杜注左傳執斷也說文斫從斤𠁁聲𠁁音豆論作𣃆俗字也)。

默啜(川𤑔反北狄別号)。

𧹞然(儜酢反孟子曰其色色𧹞𧹞然也爾雅云面愧曰𧹞說文面慙赤也或從㞋作赧儜音搦耕反䩆音禮眼反及
音而兖反也)。

耐羞(上乃代反顧野王云耐猶能也蘇林注漢書云耐能任也考聲忍也說文從而經從面作䩆誤)。

䔏未(芻𤸃反考聲云䔏廁也齊也杜注左傳副律也說文從艸造經從竹作簉誤也)。

* 道氤定三教論衡一卷

道氤(一人反僧名也)。

紐地維(昵九反廣雅紐束也說文繫也從糸丑聲論從刃作紉音尼隣反說文單繩也非地維義也)。

畢萃(慈醉反周易萃者聚也毛詩傳云萃集也說文從艸卒聲)。

詎容(渠呂反考聲云詎未也說文從言巨聲也)。

下俚(離止反何休注公羊傳云𨛋鄙也或從邑作𨛋也)。

哇聲(厄佳反蒼頡篇云哇謂謳也說文或從欠作㰪論從虫作蛙考聲水蟲也非謳哇之義哇音烏蝸反)。

英髦(􂏖高反毛詩傳云髦俊也郭注爾雅云士中之俊如毛中之髦也說文從髟毛聲髟音必遙反)。

塉土(情脊反國語云擇塉土而處之也賈逵注云塉薄也或從月作膌也)。
一切經音義卷第八十四


一切經音義卷第八十五

翻經沙門慧琳撰

** 辯正論音卷上(從初音論序盡第四卷)

*** 辯正論序

􄊴􄊵(上他頷反聲類云亦通韻詮云引取也考聲試也爾雅甞試取其意也說文遠取也從手𥥽聲也𥥽
音深從穴從求下柴責反韻英云賾幽也古今正字幽深也從􃫫責聲也􃫫音以而反𧵩正體責字也從朿朿音次)。

迹泯(上精亦反足跡也下蜜引反韻英云泯滅也絕也說文從水民聲民音蜜賔反)。

𦫀虵(上唐能反從馬或從水作𣽨𦫀虵者妄計也)。

筌蹄(上翠緣反取魚竹器籠也亦名魚笱下弟奚反莊子云蹄所以取得兔既得兔而忘蹄從足帝聲)。

拘羑(上音俱考聲拘局也擁也說文執也從手句聲下音酉古獄名也在蕩陰文王所囚之處也說文進善從羊久
聲或作羌亦通有作牖非此用也)。

玉迻(上音愚錄反下音移考聲迻從也轉也說文遷也從移省聲或作移亦得辵音丑略反俗謂之遶走之遶是也)。

雜遝(上蠶合反正體字也下談合反爾雅急行也集訓云眾行貌也從辵􃺞聲􃺞音同上)。

碑誄(上彼皮反下力軌反考聲誅壘也述亡者而敘哀情也說文誄謚也從言耒聲耒音盧會反)。

談霸(巴罵反賈注國語云霸把也把持諸侯之權行方伯之職也釋迫也脅也迫脅諸侯把持其政不失人臣之義
遵輔王業也考聲云長也伯也居眾之長方伯之任也如月魄之近日會意字也從月䨣聲也䨣音普博反從雨從革)。

*** 辯正論第一卷

挻埴(上傷延反下承力反淮南子云陶人之挻埴也許注云挻押也孔注尚書云埴黏土也釋名膩土也如脂之膩
滑也如淳曰挻擊也埴柔也和也說文挻字從手埴字從土形聲字也)。

覆燾(上敷救反下陶到反考聲云覆蓋也從覀覀音呼賈反燾字從灬灬音必遙反普覆照也從壽轉注字也)。

鑽𤎩(上祖官反顧野王云鑽鐫鑿也考聲剌也孟子穴也古今正字穿也形聲字也下音遂杜注左傳云取火之具
也凡有五類火鑽火石火珠火鏡火鐵是也古作㸂鐆檖鐩五體並通)。

腥臊(上音星犬膏臭也下掃遭反考聲豕膏臭也亦形聲字也)。

耒耜(上雷兌反世本云古者垂作耒耜神農之臣也考聲云耒者今之犁牽也耜上曲木也從丰木丰音介耜音似
考聲若今之鏵鍫而有柄曲刃似犁鏵稻田中見用說文耜從耒從􂖗􂖗古文以字上口不合即是又作㭒鈻三體)。

斲木(上音卓考聲云斲斫也今之犁也)。

楺木(柔帚反集訓云燒木拗捩令曲即今之犁轅犁牽是也拗音鵶絞反捩音蓮揑反並從手)。

八凱(康海反舜之賢臣八人也)。

竄三苗(倉亂反考聲云竄投也謂逃竄藏匿也顧野王云誅放也古今正字隱也蔽也從鼠在穴中會意字
也三苗國名亦山名也)。

檮机(上唐刀反下音几堯時四凶臣也韻英云凶頑貌也)。

帝乘四載(孔注尚書云陸乘車水乘舟山乘樏泥乘輴輴音椿樏音力追反論從毛作橇未詳又作檋恐
誤也)。

濟濟(精禮反孔注尚書云濟濟眾盛之貌論文作济草書不成字也)。

輸賝(上式珠反納也下勑林反寶也或從玉作琛)。

藉以(情夜反以草布地曰藉考聲薦也易曰藉用白茅無咎也)。

搆鵬鴳之寓言(上鉤候反次音朋下音晏鵬大鳥也鴳小鳥也莊生託以寓言喻其事)。

眇莽(上彌小反微小也下莫朗反遠也)。

飯餌松朮(餌音二求直律反草藥山薊也根極香薊音計)。

歡心(呼官反樂也論作懽非也)。

有徼(古吊反歸終也)。

閬苑(上音浪廣雅云崑崙之墟有三山一名閬風二名板桐三名玄圃皆神仙所居之處)。

閶𨵵(上音昌下音合王逸注梵辭云天門也說文云楚人名官門曰閶闔門楚官也)。

控鵠(鴻屋反鵠即鶴之類也)。

姑射(音夜又亦冲虛真經云姑射山在東海中河水入海處洲島名也郭注山海經亦云河入海處海島山也上有
神人吸風飲露不食五穀古神仙所居也)。

磅礴(上音旁下廣薄集訓云磅礡廣大貌也太玄經亦云包羅宇宙貌也)。

鑪錘(上音盧下音長追反)。

眇眇(彌小反廣雅云眇眇謂遠視眇然也說文一目小也從目少聲)。

茫茫(莫郎反宇宙之廣大曰茫茫也)。

不曒(音晈韻英云曒明也)。

八棹(宅教反行船之槹棹也)。

𤀹東溟(上音峻深大也下音冥地理志云海外東荒有大穴深廣不測名大壑海水常注之而不盈也)。

謳和(上阿鈎反歌也)。

殉主(旬俊反以身從死曰殉也)。

濔濔(迷以反毛詩傳曰深也盛也滿也)。

安叡(悅惠反人名)。

梯基(上體奚反階級道也)。

憩禪林(上卿又反息也)。

挫慢(祖臥反折伏也)。

鯨鯢(上競京反下藝雞反韻詮云海中最大魚也雄曰鯨雌曰鯢身長千餘里目如日)。

雰霧(上音芬亦作氛雲氣也下音務爾雅云霧地有氣上發天不應曰霧)。

之儔(宙留反正也)。

撝談柄(上音暉指撝也下音兵命反把處也)。

罇爼(上音尊酒器也下莊所反考聲云肉器也机也)。

牒盈(恬協反考聲簡也說文牒札也論文從言作諜牒也)。

寶軸(下音逐)。

濩落(上黃郭反下音洛寬曠無涯際也)。

听尒(銀謹反韻詮云听小笑貌也說文亦笑也)。

大䡈(江岳反爾雅䡈直也廣雅明也說文從車爻聲論從交俗字也)。

純痝(下馬邦反麤也朴也)。

粒食(上音立尚書米食曰粒說文從米立聲)。

嘉貺(下音況形貺也)。

蹐地(上情跡反考聲履也毛詩傳累也說文從足脊聲)。

喁喁(或作顒顒亦通愚恭反集訓云意有所懼畏恭謹戒慎之貌也)。

彶彶(金立反韻英云急行也從彳及聲論文從水非也書誤也)。

殲其(接閻反韻英考聲並云殲盡也論從截非也)。

灞川(百罵反秦地灞川水名也在皇城東)。

解脰(脰音豆何注公羊傳云脰頸也左傳申生裂脰而死古今正字從肉亘聲)。

陷腦(奴老反正字也髓也古今正字從匕􃫻聲􃫻音同上論文或作腦俗字也)。

亡狙(七余反莊子云猨與狙交廣雅狙獼猴也說文狙玃屬也從犬且聲且音子余反從目從有從且作狙非也)。

下釣(影要反考聲釣鈎也引也懸也說文鈎魚也從金勺聲或作魡字)。

河湍(湯官反字書云湍急瀨也許叔重注淮南子云湍疾水也瀨淺水也說文湍亦瀨也從水耑聲耑音端論文從
土非也)。

芻豢(上楚俱反韻英云芻草也亂草也說文刈草也上象包束草之象也從三勹從二􂏱􂏱音丑列反勹音包或從
草作蒭亦正論文作蒭非也乃是古文多字也下豢音患鄭注周禮云養牛羊曰蒭養犬豕曰豢說文以圂以穀養豕也
從豕從卷省聲)。

􂓴染指之黿(上訶各反考聲云似羹而濃曰𦞦說文肉羹也從肉寉聲寉音涸下黿音元說文水介蟲
大鼈也從黽元聲言染指黿者事在左氏傳中)。

缹如朱之鼈(上方又反上聲字也考聲云火熟也若羹而無汁曰缹古今正字從火缶聲缶音甫狗反
下鞭滅反說文水介蟲也言朱鼈者呂氏春秋云醴水中蟲名為朱鼈一說云其蟲背上有白珠身如珠色故名朱鼈說
文從黽敝聲敝音毘袂反)。

盜跖(上桃到反下征亦反杜注左傳竊賄為盜穀梁傳非理所取謂之盜說文私利財物也從㳄㳄音囚仙反從皿
皿音明丙反下跖字廣雅跖履也淮南子跖蹈行也說文足下也莊子云盜跖者兇人名也展季之弟也)。

囊裝(上諾郎反考聲云袋有底曰囊左傳大曰囊說文囊橐也從􄊶􃮃省聲也橐音託橐音混􃮃音儜下裝音莊)。

孑遺(上音結賈注國語云孑餘也說文無右臂從了􂘑聲􂘑音厥下唯葵反杜注左傳遺失也毛詩遺志也宋玉注
楚辭云遺餘也說文從辵貴聲)。

袪篋(上羌魚反考聲袪袖也禮記袂口也說文從衣去聲下謙葉反集訓云篋箱類也說文篋椷也從竹匧聲匧音
同上)。

檮杌(上音桃下音五骨反杜注左傳檮杌五帝時四兇人也頑兇無所知貌也二字竝從木形聲字)。

澒澒(洪動反言澒澒者醉甚酩酊無所覺知體如耎泥從水項聲)。

褒貶(上保毛反顧野王云褒謂揚美之也鄭注禮記云進也說文衣博褥裾也從衣保聲下兵奄反鄭注周禮云貶
減也考聲黜也說文貶損也從貝乏聲也)。

小愆(丘言反孔注尚書云愆過也杜注左傳失也說文罪也從心衍聲或從偘從言作𠐨亦通也)。

三𩟷(紆恭反考聲𩟷熟食也鄭注周禮云𩟷者割烹煎和之稱也說文亦熟食也從食雝聲也)。

之􄊷(星遊反說文進獻也從羊丑聲羊所以進也芉正羊字也論文從􃭬作眷非也不成字也)。

繭栗(上堅典反又云祭天地之牛角繭栗是也說文繭蝅衣也從糸從虫芇聲也芇音綿象蛾兩角或從見作絸亦
通論文從爾作璽非也)。

堅鞚勒(空貢反馬轡頭人所執者曰鞚文字典說從革空聲去聲字)。

𥇒毛(上子葉反考聲云𥇒者眼臉上毛也蒼頡篇云眥毛也說文云目旁毛也從目妾聲眥音字眼眶也)。

青緻(下馳利反鄭注禮記云緻密也古今正字從糸致聲也)。

周顗(魚倚反人名也)。

王濛(音蒙亦人名也)。

郗超(勑知反人名也)。

王謐(音蜜人名也)。

㝢內(上于矩反爾雅曰天地四方中間謂之㝢古今正字從宀禹聲􃻒文作字用同)。

威惠(考聲惠愛也慈也說文仁也或作慧非論文作憓亦通)。

媿焉(鬼位反或從心作愧)。

霹靂(上娉壁反下力的反顧野王云大雷也論文或從石作礔礰俗字無憑也)。

*** 辯正論卷第二(三教治道篇下)

鏘鏘(鵲羊反集訓云金玉聲也或從門作𨶆或從足作𨄚或從玉作𤨿並古字也說文罄聲也形聲字)。

昏墊(下丁念反孔注尚書云下民昏墊困溺於水災也考聲云墊下也古今正字從執從土)。

礫石(傷灼反賈注國語云鑠消金也從金樂聲)。

狼狽(上音郎下音貝考聲云失次序也遽猝也)。

銀𣖁(下坎盍反考聲云榼盛酒器也論文作榼俗字也)。

攘臂(上汝羊反考聲云攘拒捍也玉篇除袂出臂曰攘心憤發而氣勇也說文從手襄聲)。

軿羅(上瓶眠反蒼頡篇云軿衣車也周禮軿屏也說文從車并聲)。

熠燿(上音習考聲云熠燿者火光盛貌也杜注左傳云熠燿㷠也㷠即熒火也)。

甂甌(上遍眠反考聲云甂似瓮而下一云有嘴小瓮也說文甂似瓿大口而卑下阿侯反考聲甌小瓦盆也王注楚
辭云瓦器也亦瓦椀也並形聲字也瓿音掊厚反)。

訛言(五禾反毛詩訛偽也郭注爾雅妖言也字書或作譌古今正字從言化聲也)。

老𦙇(音貪文字集略云姬周時李老子名也論文從身作𨈜非)。

嵇康(上音奚東晉大夫嵆叔夜名也古今正字從山􃬝聲􃬝音鷄)。

歃白馬(上所甲反賈注國語云歃血也玉篇云以口微吸之也說文從欠臿聲臿音叉甲反從干從臼論文
從口從妾作唼者非此用也)。

駏驉(上音巨下音虛畜獸名曹憲注廣雅云孔安國注尚書云駏驉孤竹國東北夷驢騾之屬也)。

脊膂(上精亦反考聲背骨也下音呂古文作呂象脊骨也)。

律汋(昌若反爾雅瀱汋郭注云井水或有或無曰汋形聲字也)。

詭說(歸毀反考聲詐也欺也惡也從危形聲字)。

嗜欲(時至反鄭注禮記貪也孔注尚書無猒足從旨)。

為蛤(甘答反鄭注爾雅云百歲䴏入水化為蛤考聲蚌類也)。

為蜃(辰忍反說文云雉入淮所化為蜃形聲字也)。

鍱腹(上音葉外道勞度叉以銅鍱裹腹從金枼聲)。

綺藻(上崎䗁反說文有文繒也下遭老反孔注尚書云水草而有文者考聲文章也)。

幾警(几希反孔注尚書云微也說文從𢆶𢆶音幽從戍會意字也下京影反考聲云警覺也孔注尚書云警戒也古
今正字從言敬聲也)。

崆峒(上音空下音同廣成子所隱處黃帝問道也)。

脫屣(上湍活反下師綺反說文屨也論文從麗作躧俗字也)。

淈泥(上昆沒反溺也水流聲也)。

𨃟𨀢(上音盤下散蘭反考聲行不進也古今正字並從足般𠕋皆聲也)。

拼之(拍萠反或作抨古今正字拼彈也鑽也)。

*** 辯正論卷第三(十代奉佛篇上)

項日(上學降反下人質反漢明帝感夢見佛項後有日光飛行殿庭佛神力化也)。

殫言(上音單考聲云極盡也從歹歹音殘)。

陟𡵆(上徵力反陟陞也山三重也下欺已反古今正字云山無草木曰𡵆從山已聲也)。

韭山(音九菜名也因山造寺名也)。

戡戩(上坎甘反尚書從今作鈛考聲㓨也孔注尚書云戡勝也說文殺也下音剪說文戩滅也除也從戈晉聲)。

繡栱(上修袖反考工記云五綵備曰繡說文從糸肅聲下恭勇反文字典說云栱梁也從木共聲也)。

彫楹(上鳥寥反廣雅彫鏤也說文彫琢成文也下音盈考聲楹柱也古今正字從木盈聲)。

文𣗽(䯗夷反考聲云椽梠也聲類屋連綿也說文從木􂻨聲也􂻨音同上)。

旦奭(上單幹反孔注尚書云周公名也下聖亦反尚書云奭邵公名也說文盛也從大皕皕亦聲也皕音祕)。

珍龕(下音堪廣雅云鑿山石壁為坎曰龕)。

連甍(下麥耕反考聲云甍屋棟也說文從瓦從薨省聲也)。

櫛比(上臻瑟反說文櫛梳比之總名也從木節聲下頻逸反稠也)。

紐地(上尼九反廣雅紐束也說文紐糸也從糸丑聲也或去聲亦通也)。

之恉(音旨說文意也從心旨聲)。

滌煩(上庭歷反滌洗也除也從水條聲也)。

􄊸欷(上殺姦反平聲字也毛詩傳􄊸然出涕說文從水􄊹聲從𣀙省下希氣反考聲云欷悲也泣之餘聲也論文書
教字錯也於文甚乖)。

莞席(上音桓草名也似蒲而圓小可以作席而惡也)。

高悝(塊回反韻英云憂也開也人名也丹陽尹)。

江沱(下達何反江水名也尚書曰岷山導江東別為沱從水它聲它音他)。

駿驥(上音俊下音冀馬之美稱也千里馬也形聲字)。

宗􄊺(口角反人姓名也論文從吉作􄊻非也)。

劉勔(上正體劉字下綿編反宋司空名也從面從力)。

學綜(宗宋反考聲綜兼也機縷絲也)。

王暕(姦限反上聲王名也)。

傅縡(上夫務反下音宰)。

柳忱(下甚林反考聲敬也誠也從冘冘音淫)。

柳惔(下音談人名也)。

子恪(可各反)。

灞滻(上巴罵反下山簡反秦中水名也)。

諱詡(吁雨反魏帝也)。

諱燾(音道上聲字)。

複殿(上伏屋反重屋也)。

檐扄(上音閻下癸營反䥫鈕也)。

相繚(力鳥反繞也)。

瓌瑋(上古回反大也下音葦奇也)。

靖帝(上慈郢反安也)。

漳滏(上音章周禮冀州川漳漢書云濁漳出上黨鹿谷山東至鄴入清漳其清漳出上黨谷要谷北入大河下音釜
郭注山海經云釜水出臨水縣西滏口山經邯鄲入漳水其水熱如釜湯)。

鐫石(蕝緣反韻英鐫鑿也方言琢金石也從金從隹下從弓蕝音俊悅反)。

鷹鷂(上億兢反韻英大鷙鳥也隼也捉雉兔鷙音至下遙召反亦小鷙鳥也捉䴏雀也)。

鷙鳥(上音至毛詩鷙猛也廣雅執也捉也形聲字)。

諱毓(融六反後周明帝名也幼而長曰毓)。

諱贇(委倫反考聲美也後周宣帝名也)。

懋緒(上莫候反考聲云懋勉也古今正字從心楙聲也楙音同上)。

騶虞(上莊搜反廣雅馬屬也毛詩傳瑞獸也有至信之德則應說文廐馭也從馬形聲字也)。

麒麐(上音其下悋珍反瑞獸也王者有至聖之德則應之說文仁獸也二字並從鹿形聲字也)。

東鰈(貪盍反比目魚也狀如牛脾細鱗黑色爾半魚各有一目相合乃行江東水中有此魚也俗呼王餘說文魚也
或從去音與鰈同形聲字)。

南鶼(音兼比翼鳥名也爾雅曰南方有比翼鳥名曰兼兼似𠒎各有一目一翼相得乃飛不比不飛青赤色論作西
非也)。

柱礎(音楚即今之柱下石矴也亦名柱礩一名柱磶磶音昔南人呼為礎形聲也)。

瘖者(上邑林反考聲云不語也)。

九垓(改孩反數法名也)。

寸梠(音呂郭注方言云屋檐也音閻)。

尺椽(長攣反一名桷子亦各欀也從木從緣省聲)。

璧璫(音當珠瓔飾莊也)。

多祉(勑里反杜注左傳云祿也說文福也從示止聲也)。

舛蹈(上川兖反韻英舛乖錯也相背也不齊也下桃到反去聲字動也行也從足也)。

韞異(上威粉反廣雅韞裹也韻英藏也說文從韋轉注字也)。

碪鎚(上張林反躓也或從木作椹亦通論文從占作砧俗字也下長羸反打䥫槌也說文從金追聲或從木亦通也)。

輸賝(上商珠反考聲送也納也說文從車俞聲下勅林反毛詩傳琛寶也或從王或從貝並通)。

巃嵸(上祿孔反下宗孔反考聲云山峯叢叢高曰古今正字轉注字也)。

􂡻𨀗(上力澄反正體字也論文多從阜作陵誤用也說文從力夌聲夌音陵下誇化反字書𨀗越也度也從足𡗢聲
𡗢音同上論文作夸非也)。

臨曖(下音愛日景光也從日愛聲)。

紺翠(上甘暗反說文綵帛深青而楊赤色也從糸甘聲下千醉反考聲云碧色之明者曰翠從羽卒聲也)。

禎瑞(上音貞吉祥也下垂偽反節信應也)。

重沓(下談合反沓亦重也當也合也從􃺞省聲也􃺞音同上)。

蕃邸(上發翻反戎狄總名也屏也下丁禮反邸舍也親王諸王外鎮之別名也)。

*** 辯正論卷第四(十代奉佛篇下)

藻黼(上遭老反考聲云水中草有文者說文從草形聲字下付武反郭注爾雅云書衣文如斧形名黼黻形聲字)。

窈窕(上幺皎反下條了反考聲云窈窕婦人貞淑之貌毛詩傳曰窈窕幽閉真正之貌並從穴形聲字也)。

岧嶤(上音條下音堯山峯高峻貌二字並從山形聲字也)。

偪側(上悲力反下莊力反杜注左傳云偪近也爾雅迫也二字並從人形聲字也)。

駢窴(上便眠反顧野王云並兩馬而駕曰駢下殿年反考聲窴塞也滿也從穴真聲也)。

禊飲(上奚計反史記云武帝禊霸上徐廣曰三月上巳日祓除不祥謂之禊廣雅禊􃺞也從示契聲祓音弗)。

逖聽(上汀歷反孔注尚書云逖遠也鄭玄曰往來疾貌說文作􄊼從辵狄聲辵音丑略反)。

焜煌(上魂穩反上聲字下音皇方並焜盛也曜也二字並從火形聲字也)。

姚墟(上音遙下羌魚反說文云舜居姚墟因以為姓並左形右聲字也)。

赼趄(上此茲反下七餘反廣雅赼趄難行也說文不進也亦左形右聲平聲字也)。

氛祲(上音芬下精禁反杜注左傳云祲祥氣也周禮云陰陽氣相侵漸成灾也說文氣感不祥也從示侵省聲也)。

攙搶(上差咸反下策㪅反星經云攙搶祥星也郭注爾雅亦云祥精也星經云非之星國有災即見二字並從手)。

禘郊(上啼帝反鄭注周禮記云禘火祭名也杜注左傳云三年喪畢新死之主祔於廟於廟遠主當遷入祧因是大
祭謂之禘說文亦歲一祭也從示帝聲祔音附)。

囹圄(上歷丁反考聲云囹圄獄也鄭注禮記月令囹圄所以禁守繫者也說文從口令聲下魚舉反考聲圄方獄也
杜注左傳云圄囚也晉灼注漢書云圄禁制人也說文守也從口吾聲亦作圉)。

熢爟(上音峯方言云㷭虞望也漢書音義云烽有寇則舉而燔也史記云舉燧然也說文云候遠望有驚則舉之從
火夆聲燔音煩下萱菀反周禮司爟掌火行之政令鄭􃰁云每歲隨時更火用木也考聲切韻云取火於日宮也亦烽類
也說文從火雚聲亦作烜音咺雚音貫也)。

貺幽(勳誑反考聲爾雅並云貺腸也古今正字從貝兄聲也)。

黃鉞(下爰月反考聲作戉大斧也司馬法周左杖黃鉞是也蒼頡篇云鉞斧也孔注尚書云以黃金飾斧也說文從
金戉聲戉音同上)。

金鏃(下宗速反廣雅云鏃鏑也爾雅云金鏃翦羽謂之鍭也說文云鏃剌也從金族聲鏑音的鍭音侯剌音雌四反)。

傷殪(於計反杜注左傳云殪盡也孔注尚書云殪殺也爾雅云死也古今正字從歹壹聲歹音矝)。

鞮譯(帝奚反考聲云鞮比狄西戎号也廣雅云狄鞮譯也說文鞮革履也從革是聲下盈隻反考聲云北狄也禮記
亦北方曰譯也說文譯傳四夷之言也從言睪聲睪音亦論從幸作譯俗字非也)。

八紘(下話萠反許叔重注曰紘維也亦𠕀紉也淮南子云知八紘九野之形埒也許叔重注曰紘亦維也楊雄曰燭
六合埒八紘是也古今正字從糸厷聲云從弘作紭埒音劣)。

外亝(古文齊字也)。

十複(下風目反鄭注禮記云複重也蒼頡篇云厚也說文亦重也從衣复聲复音伏)。

滬瀆(上胡古反考聲云滬水名也郭注山海經云蒼頡為帝南登陽虛山臨玄滬靈龜負書即此水也古今正字從
水扈聲)。

聸耳(上荅甘反考聲云瞻耳垂貌也山海經有瞻耳之國郭注云其國人耳大垂下儋在肩說文云亦垂耳也從耳
詹聲儋亦同音也)。

之酋(就由反鄭注禮記云酋長也漢書斬羌虜大酋文頴曰胡名大師為酋如中國言魁師也文字典說古今正字
並從酉半水見於上會意字也)。

或摹(下母胡反考聲云摹取也埤蒼云摸取象也廣雅云摸形也說文從莫從手正從手作摹)。

僃摛(上正備字下耻離反蜀都賦云摛藻掞天是也郭璞爾雅序云摛翰者之華苑也古今正字云摛舒也從手离
聲亦作攡离音同也)。

之綖(夷然反杜注左傳考聲並云縱冠上覆也亦綬長也鄭注禮記云𨗉綖者出冕前從垂也古今正字從糸延
聲𨗉思醉反)。

太蔟(下蒼豆反禮記月令云太蔟正月律名也文字典說從草族聲)。

於鑠(下傷灼反考聲云鑠銷也毛詩傳云鑠美也說文云銷金也從金樂聲也)。

邘國(上宇俱反左傳邘晉應韓文之穆也杜注云河內地名也說文云邘國武王子所封也從邑于聲)。

蕭𡐹(下鬼永反唐太府卿名也)。

乃纘(下祖管反考聲云纘承也爾雅云繼也尚書纘禹舊服是也古今正字從糸贊也)。

襁負(上薑仰反考聲云襁負小兒衣包咸注論語云負兒以器曰襁博物志云襁褓織縷為之廣八寸長尺二約小
兒於皆也說文從衣強聲)。

譎詭(上涓穴反方言云關東西謂詐為譎也鄭注論語云詐也古今正字云欺謬天下曰譎從言矞聲矞音巨聿反
下音歸委反考聲云詭謮也說文亦責也從言危聲謮音責)。

𠒎人(上音符周禮攻金之金曰𠒎氏為磬是𠒎人也爾雅云舒𠒎鶩說文從几鳥省鶩音木几音殊也)。

締搆(上提計反王逸注楚辭考聲並云締結也說文云結不解也從糸帝聲下鈎后反)。

銀牒(下恬叶反考聲云牒札相連者也今簡䟽也說文亦札也從片枼聲𣏋音同上)。

闑衡(上魚列反鄭注禮記郭注爾雅並云闑門中橛也說文義同從門臬聲臬音同上)。

繡栭(下爾之反爾雅云栭謂之楶說文云栭枅上標也從木而聲楶音節枅音雞標音飊論從𦓔作𣚊非)。

鏤檻(上力候反考聲云鏤攻理金銀者也䤹刻曰鏤賈逵注國語亦刻也古今正字從金婁聲䤹音搜下咸黤反考
聲云檻欄也顧野王云檻殿上抅欄也說文云檻櫳也從木監聲拘音俱溝也)。

榘矱(上俱禹反廣雅云矩方也古今正字云倕作規矩亦方也從木矩聲論作矩俗同用也下枉籰反考聲云矱規
也倕音垂古工人也籰王縛反)。

殫藻繢(上音丹考聲云殫盡也論從弓作彈誤中音早孔注尚書云藻水草有文者也考聲云文章彩色也
下音會考聲繢畫也蒼頡篇云繢纂多色也說文縱糸貴聲也)。

懿列王(上衣器反謚法云體和居中曰懿說文懿專久而美也從壹從恣聲也)。

王勰(下胡頰反爾雅云勰和也說文云勰同思之和也從思劦聲論從三刀作勰非也)。

琳琅(上力金反孔注尚書云琳玉名也下洛當反孔注尚書云琅玕石似珠也說文從玉林良皆聲論作瑯俗字)。

魁嶷(上苦回反賈逵注國語云魁者川阜奘曰魁也說文從斗鬼聲下凝極反考聲云嶷山貌說文從山疑聲)。

膂力(上音旅賈逵注國語云膂脊也古今正字從肉旅聲論從手作𢬜俗字)。

王彝(以脂反考聲云彝常也從糸論從分作彜俗字也)。

司徒瑩(娟瞑反考聲正作鎣與瑩同)。

談謔(下香約反考聲云謔亦戲也說文從言虐聲也)。

馮熈(欣其反考聲云凞和也亦火明也說文從火􃫧聲􃫧音夷)。

常山王確(腔角反考聲云確堅固也論從雨作礭非也)。

遒遠(情由反廣雅云遒怱近也毛詩傳曰遒終也孔注尚書云遒人宣令之官也說文從辵酋聲酋音同)。

孝珩(幸庚反大戴禮曰珮玉上有雙珩也顧野王云珩珮上衡也古今正字從玉行聲)。

含燠(紆六反說文云燠熱在中也從火奧聲也)。

恂恂(恤遵反考聲云信也說文從心旬聲也)。

劉逖(聽的反考聲逖遠也人名)。

迦𡵒(上音駕下音節說文音牛俱反山節也字林云𡸨𡵒柴厓音愚今俗音節不知何據當是為說文解為節因此
誤耳)。

撤俸(上恥列反毛詩傳云撤剝也杜注左傳云撤去也廣雅云減也古今正字云從手徹省聲下風用反)。

涪陵(上附矛反漢書云涪水徼外南至縶江東入漢也縶音牒案涪陵今涪州也古今正字從水咅聲咅音吐口反)。

家牒(恬叶反考聲云牒簡䟽也札之相連者也漢書云披圖案牒蘇林云牒譜名也說文亦札也從片枼聲也)。

閥閱(上煩發反考聲云閥閱表功業也史記云人臣有功五明其等曰閥積閱曰閱也文字典說曰閥閱者今門閥
為高貴也二字並從門伐兌皆聲也)。

𠁊塏(上霜講反考聲云𠁊清也杜注左傳云𠁊明也說文從㸚約里二音下開改反杜注左傳云塏燥也說文云塏
高燥也從土豈聲)。

舄帟(上星積反聲類云舄履也周禮履人掌赤舄黑舄鄭注云履複下曰舄也說文云舄象形字也亦從革作𩍆下
文並同下盈益反考聲云帟幕也周禮幕人掌幕人鄭眾曰帟平帳也鄭玄云帳巾座上承塵也古今正字從巾亦聲)。

裌紵(上監洽反廣雅云裌重也論作夾非案聲類音叶非夾義故不取下除呂反周禮典掌布緦縷麻紵之物也鄭
注緦十五升布抽半也又色白而細曰紵也說文從糸宁聲宁直呂)。

竇熾(齒志反考聲云熾盛也周太傅鄧國公名也)。

東膠(絞㕛反考聲云膠東菜水名也禮記云殷人養國老於東膠鄭注云東膠亦大學名也說文從肉翏聲)。

獻捷(潛葉反毛詩傳云捷戰勝也穀梁傳云捷軍得也左傳云齊侯來獻戎捷也杜注云捷克也說文捷獵也從手
捷聲疌音疾妾反)。

蔡哿(歌我反考聲云哿嘉也周新州刺史名也)。

酇國(上在何反漢書云酇沛國縣名也古今正字從邑贊聲亦作䣜音同虘才苦反)。

謇謇(居展反王逸注楚辭云謇謇威儀貌也考聲云謇謇詞無避也古今正字亦北方通語也從言謇省聲也)。

奕葉(盈益反考聲云奕高大也爾雅云大也案衣冠奕葉蓋公侯盛族也論從廾作弈非)。
一切經音義卷第八十五



一切經音義卷第八十六

翻經沙門慧琳撰

** 辯正論音卷下(從第五盡第八凡四卷同此)

*** 辯正論卷第五(佛道先後篇)

撓容(上鐃教反世本云大撓造甲子容成造曆書皆黃帝臣也論文作松容疑錯未詳所以)。

玟瑰(上音梅下音公回反蒼頡篇云火齊珠也毛詩傳云玫瑰者石之精美者也次於玉廣珠也形聲字並從玉論
文作㻁非也)。

昏鯁(耕杏反上聲字說文魚骨也或作骾從骨)。

頡頏(上賢結反下何浪反考聲云頡頏乍高乍下貌也毛詩傳曰鳥飛而上曰頡飛下曰頏說文直項也並從頁頁
音賢結反魯首非也)。

楊松玠(音介)。

編年(鼈綿反顧野王云編列也)。

何妥(唾火反梁朝大學士也)。

諳經籍(上暗含反考聲云諳背文誦廣雅云諷也說文從言音聲古文正體作𧫧並通)。

帝系譜(下逋普反史記云稽諸譜牒釋名云譜布也古今正字云譜􄊽者布列見其事從言普聲轉注字)。

蔓蒨(上音万下音倩漢朝東方朔字也)。

靳固(上斤近反考聲云靳固慳惜也左傳靳固羞愧也說文從革斤聲)。

皇甫謐(下泯畢反爾雅云淨也人名)。

􄊾乎(上武倣反考聲云􄊾以言欺誣人也說文從冂葵營反下象冈交之文誣音巫名也)。

釋李師資篇。

眯目(上音米韻英云目中有塵土曰眯目)。

謗讟(上博徬反孔注論語云謗訕也杜注左傳云謗毀也說文從言旁聲下同目反杜注左傳云讟誹謗也廣雅惡
也郭注方言云誣怨痛曰讟說文從言讀聲)。

煒曅(上韋鬼反考聲煒曄光彩盛貌說文亦盛明貌從火韋聲或從日作暐亦通下炎輒反考聲正作􃴤說文從日
華聲今作燁或作曄變體俗字也)。

𧧳誕(上跨瓜反孔注尚書𧧳憍恣過制也謚法曰華言無實曰𧧳說文從言𡗢聲𡗢音同上下檀爛反孔注尚書云
誕欺也說文從言延聲也)。

飛蛬(共顒反爾雅云蟋蟀蛬也郭注爾雅云今之促織是也古今正字從虫共聲文字典說從旲作𧋯古字也亦通)。

鎬遊(上胡老反考聲云鎬京姬周時都名也說文曰鎬京西周武王所都在長安西南從金高聲)。

舞兔(下土故反兔頭與􄊿頭同故從􄊿省後點象其尾形也)。

襃女(保毛反考聲襃美也亦國名也襃似周幽王櫱妃也好見烽燧見則笑笑則百媚生幽王悅之因敗其國西戎
來滅說文從衣保聲也)。

蝸角(上寡花反說文蝸即蝸牛也)。

舓足(時爾反說文云以舌舓食也從舌易聲亦作舐𦧇古字也)。

*** 辯正論卷第六(十喻篇)

管闚(下犬規反考聲云闚覷也以筆管中闚天也故云管闚也方言云闚視也說文從門規聲覷音七豫反)。

𤓡火(上將削反字書𤓡火小炬火也說文火祓也從火爵聲𩰥正爵字也祓音甫勿反掃除不祥曰祓)。

余慨(下開愛反考聲云慨傷歎也慷慨志氣激揚也鄭箋毛詩云慨歎息也說文太息也從心既聲慷音康朗反)。

九箴(執任反杜注左傳云箴戒也聲類㓨也孔注尚書云箴誨言也賈注國語教也說文從竹咸聲㓨音次古正作
剌)。

左腋(音亦又音之亦反在肩下肘上古今正字從肉夜聲肘音知柳反)。

右脅(杴劫反考聲云脅肋也說文肚二傍也從肉劦聲也劦音叶論文從三刀非也正從三力或作脇亦通也)。

左衽(壬枕反考聲云袵謂衣前襟也鄭注禮記云袵衣裳幅所反交奄者說文袵衣䘳也從衣任聲夷人左袵也)。

皐繇(上音高下音姚孔注尚書云皐繇舜帝臣也說文皐字從白􃫸聲也􃫸音淊尚書作咎古字也繇字作陶音兆
古人借用也從自非也)。

開誘(下由酒反考聲云誘訹也引也亦教導也論語夫子循循然善誘人古今正字相勸曰誘從言秀聲訹音述)。

赧王(寧簡反周末王謚號也考聲云赧羞慙面赤也方言云愧也爾雅云面愧曰赧說文從赤及聲也及音展從皮
非也)。

雲萃(下情醉反方言云東齊之間謂聚為萃毛詩傳曰集也說文從草卒聲論文作卒非也)。

椎匈(上墜追反字書或作鎚玉篇云椎所以擊物也說文從木隹聲論文作搥非也下勗恭反考聲齊也說文從勹
凶聲也)。

秦佚(寅吉反考聲云佚美也隱士名也)。

眼睞(下來代反睞者目瞳子不正也廣雅斜視也古今正字從目來聲)。

垂埵(都果反字書耳垂下貌或作朵並通從土垂聲)。

八十種禎(下音貞考聲云禎吉祥也即是如來八十種好蒼頡篇云禎善也吉慶也說文從示貞聲也)。

駁道(上邦邈反莊子踳駁不調說文不純色曰駁從馬爻聲踳音春尹反)。

巾褐(寒遏反考聲云褐麤衣名鄭箋毛詩云褐毛布也南楚之人謂袍為短褐說文麤衣也從衣曷聲麤古文麤字
從三鹿)。

犀首(上音西考聲犀獸名也爾雅犀牛似豕郭注云犀形如水牛猪頭大腹卑脚三蹄黑色二角也一在腦上一在
鼻上鼻上者名食用之角也說文犀牛出南海徼外從牛從尾省論從辛作屖非也今不取)。

濄水(鄔訛反爾雅云濄謂之洵漢書云過出淮陽扶溝縣蕩溝東流入淮古今正字從水過聲也)。

常摐子。

劉㳙子。

操㲦(上草刀反文字典說云操持也說文操把持也從手喿音桑到反下寒幹反說文㲦獸毫毛也可以作筆故謂
文筆為扎㲦從毛幹聲論文從羽作翰俗用亦通非本字也)。

形殂(藏蘆反孔注尚書云殂落死也說文殂往也從歹且聲或作徂歹音殘也)。

懸疣(下音尤考聲云疣病也亦是皮上風結說文從疒尤聲疒音女厄反古文作肬𤴨􄋀並同)。

烟熅(上音因下欝雲反博雅云天地之氣論文作氤氳考聲雲氣貌也並通)。

培塿(上薄后反下樓口反方言培塿𠂤𨸏也或從山作㟝嶁小山子也蟻封也古今正字二字並從土咅婁也)。

溟浡(上音冥下音悖玄溟北海名也浡澥東海名大海至深無底不與蹄水坎井之水比其淺深也)。

湫隘(上焦小反考聲云地下而兼隘下厄界反考聲隘陋也穿也)。

史𠕋(楚革反蔡邕獨斷云𠕋簡也鄭注周禮簡𠕋謂書王命以鎮國𠕋字象形也古文三長二短中有二編論作策
俗字也)。

廣陿(咸甲反考聲陿隘也從𨸏匧聲論文從犬作狹非也)。

史儋(荅南反考聲儋助也史官名說文從人詹聲)。

終馗(下音逵虫名也)。

大椿(黜倫反考聲云椿木名也莊子云大椿神木也八百歲為一春八百歲為一秋借以為喻興也)。

蜉蝣(上附無反下酉周反拔聲云蜉蝣者飛蟻子也毛詩傳云蜉蝣朝生而夕死者古今正字形聲字並從虫孚斿
皆聲也)。

龜鶴(上鬼危反文字典說云甲虫三百六十龜為之長外骨而內肉元龜長尺有二寸壽逾千歲象形下何各反字
書云仙鳥名也一舉則千里說文從鳥隺聲也隺音同上朱頂者壽逾万歲鳥中最靈仙人所乘者也形聲字)。

言玷(音點毛詩云白圭之玷尚可磨斯言之玷不可為文字典說云玷缺也言之失也說文從玉占聲也)。

眇邈(上彌小反眇遠也小也下尨剝反尨音麻邦反)。

蜺纓(上藝鷄反下益盈反初生小兒名也男曰蜺女曰嬰)。

𦫀鷃(上特能反山中小龍子也𦫀虵下音晏赤鷃小鳥地穴為巢者)。

鵬翼(上音朋大鳥也垂天之翼九万餘里言大也)。

駑駘(上音奴下唐來反考聲云駑駘癡鈍馬也日行可十餘里)。

騏驥(上音其下音冀駿馬名也日行千里也)。

反握(櫻角反手握也如來手內外俱握言其異也)。

紺睫(尖葉反眼睫也)。

千輻(音福是如來身上六處有千輻輪相論文作軓書誤非也)。

蒙倛(音其孔夫子面相也或音箕)。

斷􄋁(音甾滓師反案曹植相人論云周公形如斷􄋁鄭注周禮云􄋁者輻人轂之形也未詳)。

鬷蔑(上音宗下眠鼈反)。

孟娵(精逾反考聲云娵美女也世本云娵訾帝嚳次妃生帝摯王逸注楚辭云娵閤亦古之美女也古今正字從女
取聲)。

競妍(硯堅反廣雅妍好也聲妍美也從幵幵音牽古今正字正體妍字也從並二干論作妍俗字也)。

橫縵(滿般反此即是婆羅門閤縵如此國褌也遮其形醜也)。

狗踞(居御反後踞坐也形聲字)。

狐蹲(上音胡妖獸也下音存竪膝危坐也)。

樵野(齊姚反採柴人也說文從木焦聲論文作䕴非也)。

蕙帶(上音惠玉篇云蕙香草也楚辭云荷衣蕙帶是也皆隱逸人草衣仙人衣服也)。

鶡冠(上寒葛反考聲云鶡鳥名也漢書音義云鶡鳥一名蘇其尾為武士帽說文云鶡似雉出上黨山谷其鳥性勇
若共鬪一死方休言勇猛也)。

𥔐齒(上坎閤反桂苑珠叢云𥔐石相𥔐為聲說文從石盇聲盇音合或作盍)。

噓氣(上許居反考聲噓開口出氣說文云噓吹噓也從口虛聲)。

訾聖(上茲此反禮記以言毀人也又作呰同從言此聲也)。

矇瞍(上音蒙下桑狗反正體字賈逵注國語云目無眸子形聲字也)。

弗聆(下歷丁反蒼頡篇廣雅並云聆聽也太玄經云聆竹以為管是也說文從耳令聲也)。

之舛也(川兖反考聲云舛相背也顧野王云舛差舛不齊也說文云從夕井相背也論從反作舛時用字也)。

愞夫(上乃亂反考聲云愞怯弱也說文從心耎聲耎如兖反亦作愞)。

葭灰(賈霞反郭璞注爾雅云葭蘆葦也毛詩傳曰葭亦蘆也說文從艸叚聲也)。

彪嘯(上筆休反虎嘯也周易文言云風從虎說文彪虎文也從虎彡象其文也彡音杉下消醮反)。

􄋂胡(上音訓考聲云􄋂胡名也說文作𡼡火烟上出也𡼡音勛從􂏱從黑論從犬作􄋃俗字也)。

剞劂(上飢綺反下居月反說文云剞曲刀刻漏也二字並從刀奇厥皆聲也)。

銑鋈(上先典反考聲云銑之美者也爾雅云金絕好光澤謂之銑古今正字從金先聲下烏毒反考聲毛詩傳並云
鋈白金也古今正字從金沃聲)。

翔鶤(下骨門反爾雅云鶤鷄高三尺為鶤也王逸注楚辭云鶤狀如鶴而大古今正字從鳥軍聲論從昆作鵾並
通義同)。

跂鳳(上音企考聲云跂翹足也郭注山海經云跂謂脚跟不著地行也顧野王云如人之企也說文從足文聲下逢
夢反天老曰鳳神鳥也考聲云瑞鳥也出於東方君子之國翱翔四海則天下大安也)。

欄甃(下鄒救反埤蒼云甃縮小也周易井卦云井甃無咎是也說文云甃井甓也從瓦秋聲甓萍覔反㼾甎也)。

崐閬(上骨渾反孔注尚書云崑山出玉也山海經云崐崘之丘實惟帝之官爾雅云丘三成為崑也郭注云三成三
重也古今正字云崑山玉山也從山昆聲下郎蕩反考聲云閬風山名也廣雅云崐崘有三山閬風阪同玄圃也說文從
門良聲)。

箕踞(上音譏下音據也)。

髡頭(上困魂反考聲云髡刑名去其髮也鄭注周禮云髡頭而已說文從髟兀聲髟音標論從長作􄋄俗字略也)。

蝙蝠(上閉綿反下風目反爾雅云蝙蝠服翼也方言云自關而東云服翼也關西秦隴又曰蝙蝠也古今正字云蝙
蝠二字皆從虫扁畐聲形聲字也扁音扁畐丕逼反)。

機絍(下入浸反考聲云絍織縷也杜注左傳云織經繒布也說文從糸任聲繒音疾蠅反下有織絍之婦者音並同)。

驪珠(上栗之反莊子云夫千金之珠必在九重之淵驪龍頷下遇龍睡或得之如使龍悟子安得哉文字典說從馬
麗聲頷音含紺反)。

猱猨(上奴刀反下越元反上弘明集音訓訖)。

蜃𧊧(上音慎下甘帀反前已訓注訖)。

息煨(下烏回反司馬彪注莊子云煨􃪏也孝經序云皆煨燼之末是也廣雅煨熅也說文從火畏聲􃪏悉胤熅蔚運
反)。

梟鏡(上叫堯反考聲云梟惡鳥也鄭箋毛詩云梟亦惡鳴之鳥也說文云不孝鳥也夏至之日捕梟斬磔陟格反從
鳥木形聲字也下音敬史記云破鏡惡獸名也考聲云食父獸也)。

雄虺(下暉偉反毛詩云無為虺蜴也爾雅蝮虺搏三寸首大如擘顧野王云虺蝮也說文從虫兀聲亦作𩃾音同)。

嬴正(上亦征反考聲云嬴秦姓也少昊後裔史記云秦始皇嬴姓名正也說文從女嬴省聲也)。

導嚘聾(中臆休反漢書云伊休亞辭未定也蒼頡篇嚘呃也老子云終日號而不嚘顧野王云嚘謂氣逆也
說文從口憂聲咿音伊呃音厄下祿東反禮記云瘖聾跛躄是也蒼頡篇說文並云耳無聞也從耳龍聲瘖音音跛波叵
反)。

負笈(下其輒反考聲云笈盛書篋也漢書云負笈隨師是負書也埤蒼云笈編竹為箱也古今正字從竹及聲篋音
謙葉反)。

檐簦(下得能反考聲云簦織竹為蓋也國語簦笠相望於𦫿陵賈逵注國語云簦備雨笠器也史記音義曰笠有柄
曰簦說文從竹登聲)。

難覯(下鈎侯反鄭箋毛詩云覯見也郭注爾雅云相值也古今正字從見冓聲或作冓音同)。

憑螭(下恥離反楚辭云雨龍驂螭王注云螭若龍而無角亦謂之􄋅螻也廣雅說文義並同從虫离聲或作􄋅螻音
樓)。

䋄絓(下華卦反顧野王云絓礙也淮南子云飛鳥不動不絓𠕀羅也說文從糸圭聲也)。

詶詛(上州又反下側據反鄭注周禮云盟詛之於要誓大事曰盟小事曰詛也說文云詶詛也詛亦詶也詶詛二字
並從言州且皆聲論從口呪咀俗字也)。

薰蕕(上詶雲反玉篇云薰香草也下音猶並正體字也杜注左傳蕕殠草也水邊細草也左傳云一薰一蕕十年尚
猶有臭也說文薰蕕二字並從草熏猶聲論作熏非也)。

蠧木(都路反周禮云翦氏掌除蠧物也說文蠧食木虫也從䖵槖省聲翦音箭槖音託亦從木作螙古字也音義同)。

鷦螟(上醮銷反爾雅云鷦桃虫也古今正字鷦𪃐亦桃虫也從鳥𤊙聲下音冥莊子云鷦螟巢於蚊睫蓋虫之小稱
也古今正字螟從虫冥聲𪃐音眇䀹音接蟃音慢)。

鼷鼠(上賢雞反春秋云鼷鼠食郊牛是也顧野王云鼷鼠食人及鳥獸至盡不知亦不覺痛也說文云小鼠也從鼠
奚聲)。

搢紳(上津信反鄭注禮記考聲並云搢紳猶插也鄭注周禮云搢謂插笏於紳帶之間若帶劒也說文從手晉聲插
初洽反笏音忽下失真反考聲云紳大帶也廣雅云紳猶束也論語云子張書諸紳說文義同從糸申聲)。

蔽襜(上必曳反包咸注論語云蔽猶當也杜注左傳云蔽障也廣雅云隱也說文從草敝聲敝音敝下昌詹反爾雅
云衣蔽前謂之襜亦今之襜褕蔽膝也顧野王云衣前後出垂貌也說文從衣詹聲褕音逾論作弊非也)。

殽亂(上効交反考聲云殽雜亂也古今正字云相錯雜也從殳肴聲論從水作淆水名也)。

惑壍(上弘國反論案文惑壍疑是城字若不從心則誤今改從心作惑下七焰反字書與廣雅並云壍長坑也顧
野王云謂今之城池之壍也說文壍亦坑也從土漸聲論從斬作塹非此也)。

鯨鯢(上競京反下詣雞反許叔重曰鯨者魚之王也顧野王云鯢者食小魚也杜注云鯨鯢大魚也淮南子云鯨
死而彗星見是也說文亦大魚也鯨鯢二字並從魚京兒聲兒音同上也)。

㻢璣(上徐緣反下凡希反尚書云在璇璣玉衡以齊七政是也郭注山海經云璇瓊玉也說文云璣亦不圓珠也
璇璣二字並從玉旋幾皆聲論文從足作𨁁俗字也亦從睿作􄋆非也)。

孱然(棧閑反韋昭注史記云孱仁謹貌也說文亦謹也從尸孨聲或從三子作孨音同)。

臨猊(下諸鷄反穆天子傳云狻猊師子類也古今正字從犬兒聲或從鹿作麑或作貌音同也)。

赭服(上遮也反考聲云赭赤色也郭注方言云赤衣也前已釋訖)。

黥劓(上競迎反周禮云黥墨刑也如今之印面也史記云黥而後王蓋黥者刑在面也說文從黑京聲亦從刀作􄋇
論從京作剠俗字也下疑器反考聲云劓割鼻也鄭注周禮云截鼻也孔注尚書云亦割鼻也說文作劓刖鼻也古今正
字從刀從劓刖音兀也)。

杽械(上抽九反下諧界反說文云杽械桎梏也鄭注周禮云木在手曰桎在足曰梏古今正字云從木手聲亦作杻
械桎梏總名也從木戒聲)。

縗絰(上倉回反下田結反云縗絰喪服也文字典說云絰喪首飾也縗絰二字皆從糸衰至亦聲)。

惛戇(上昏悶反考聲云惛老而多志也孔注尚書云亂也說文從心昏聲論或作昏誤下卓絳反考聲云戇精神
不爽也說文云戇愚也從心贛聲贛􃻒文貢字爽音霜講反)。

寵懋(下莫候反郭注爾雅云懋勉也亦自勉強也說文從心楙音同上聲也)。

疵譴(上音慈爾雅云疵病也說文從疒此聲下牽戰反廣雅云譴謮也蒼頡篇云訶責也說文云從言遣聲)。

蘪蕪(上美悲反下音無玉篇云蘪蕪香草也本草云蘪蕪芎藭苗也說文云蘪蕪二字並從草麋無皆聲也)。

閹人(上奄炎反鄭注周禮云閹人即今黃門人也說文云宮中閉門閽守閹竪也從門奄聲閽音昏)。

剖析(上普垢反說文云剖割也從刀咅聲下星擊反說文析破也從木從斤)。

凝滓(下緇史反考聲云滓穢也說文云滓澱也從水宰聲澱音殿也)。

眇𣾘(上彌小反王逸注楚辭云眇遠視眇然也說文從目少聲下莫朗反王逸注楚辭云𣾘然平正也古今正字從
水莾聲莾音同丘)。

吹欨(下況于反玉篇云叱也吹也說文從欠句聲)。

拗堂(上厄交反顧野王云坳不平也古今正字從土幼聲)。

*** 辯正論卷第七(信毀交報篇)

楊衒之(玄絹反廣雅云衒詮也亦誇誕也人名也誕音但)。

幽楗(䖍偃反考聲云楗今之關也古今正字楗從木建聲也)。

疾瘳(下丑由反孔注尚書云瘳差也考聲云病損也說文云病愈也從疒翏聲翏音力又反差音叉賣)。

縫腋(上奉峯反廣雅云縫會合也禮記云孔子少居魯衣縫腋衣鄭注云縫紩也文字典說從糸逢聲下盈迹反埤
蒼云腋左肘後也古今正字從肉從夜聲紩陳栗反肘知柳反)。

郭銓(下七緣反益州刺史姓名)。

俞文(抽又反考聲正作俞人姓也)。

蟒身(莫牓反爾雅云蟒王虵郭注云虵之大者也古今正字從虫莾聲論從奔作𧎔俗字也虫音毀莾音同上南昌
謂犬善逐兔草中故莾字從犬也)。

史儁(下遵峻反考聲云㑺才出千人有威力也古今正字從人雋音泉兖反聲人名也論從乃作㑺俗字也)。

猖誖(上唱陽反莊子云猖狂妄行也顧野王云狂駭也文字典說從犬昌聲駭五駭反下音蒲沒反考聲云誖言語
不順也鄭注禮記云逆也說文亂也從言孛聲孛音勃􃻒文作誖論從心作悖並通誖音同上也)。

袥拔(上湯落反字從衣下盤鉢反東魏姓也)。

瘠病(上情亦反孔注尚書云瘠病也公羊傳云大瘠者何何注云大痢音厲也聲類云庾也說文從疒脊聲)。

陰疼(下洞冬反廣雅云疼痛也釋名云痺也說文作疒古字也痺音俾)。

似鱓(下蟬展反考聲云鱓魚名也說文皮可為鼓從魚單聲或從旦作䱇亦古字也)。

勗哉(凶欲反爾雅釋詁並云勗勉勵也說文從力􂏖聲)。

孱然(棧閑反前已釋竟)。

峯檐(下葉兼反考聲云檐棍也古今正字從木詹聲論作簷俗字)。

靃靡(上雖壘反下音美楚辭云𦿽草靃靡也王逸注曰隨風披敷也韻英云靃靡草弱貌也文字典說從非麻聲)。

布濩(考聲云布下音戶濩草多貌博雅云濩者布遍也)。

葳蕤(上畏違反下乳隹反本草葳蕤草即今藥名也說文作萎蕤二字並從草蕤音如隹反論從麥作蕤俗字也)。

遯􄋈(上肫混反鄭注禮記考聲並云遯逃也王逸注楚辭云隱也廣雅云避世也說文作􄋉古字逃也從辵􄋊聲字
書作遁論從肉作遯俗字)。

汲郡(金邑反考聲云汲郡今衛州也說文從水及聲也)。

慰閱(下緣拙反鄭注禮記云閱簡也考聲云簡功業也古今正字從門兊聲)。

膏肓(上告刀反下音慌光反杜注左傳云病在心下曰膏在胷膈曰肓也說文云膏肓二字並從肉高亾皆聲膈音
隔也)。

闞澤(堪紺反闞澤人姓名也)。

楊確(下苦角反人名也)。

茹毛(上如預反禮運云茹其毛飲其血是也說文從草如聲)。

庖炎(上鮑交反許慎說文序云古者庖犧氏王天下也始作易垂憲而及炎帝即庖炎義也說文從广包聲广音儼)。

相􄉆(下莫侯反廣雅貿易也前已釋訖)。

道躓(下知利反考聲正作疌礙不通也顧野王云躓頓也古今正字從足躓聲)。

坑爇(上苦𢖍反考聲云坑坎也下而拙反案坑爇者孔安國尚書序云秦始皇焚書坑儒是也古今正字云𤑔燒也
從火藝省藝音詣)。

泯弃(上民尹反孔注尚書云泯昏亂也毛詩傳云泯滅也爾雅云盡也古今正字從水民聲)。

汲􂑃(上音急下株壠反說文云􂑃陵墓封􂑃也從勹豕聲勹音包豕音寵錄反論從土作塚俗字非也)。

部袠(下陳栗反字書云􃒺書衣也考聲云裹也古今正字云緾也從衣失聲或作帙袟義同論作袠俗字)。

墨翟(下庭歷反人名墨子也)。

孟軻(下可何反人子孟子也)。

不窋(下屯律反世本云周后稷生不窟即文王十三代祖也說文從􂜉出聲論或從吉作窖非也)。

編軸(上鼈綿反蒼頡篇云編織也說文云編次簡也從糸扁聲扁音篇下沖六反)。

緣伋(下金立反考聲云伋趣事也亦繫於心也說文從人及聲)。

整道(徒到反論從口作噵非)。

荼蓼(上杜吳反下聯鳥反毛詩傳云蓼辛菜也爾雅云荼苦菜也古今正字荼蓼二字並從草余翏皆聲翏音力幼
反論作蓼俗字也)。

溝洫(上古侯反下撝域反周禮鄭注云溝洫者所以通水於川也溝廣四尺深四尺洫廣八尺深八尺也說文云溝
洫二字並從水冓音覯血皆聲也)。

無資(下音咨考聲云資貨也鄭注儀禮云資行用也說文亦貨也從貝次聲論從此作貲貲者小罪入財以贖之非
論本義故不取也)。

冲𨗉(下雖翠反考聲云𨗉深也說文深遠也從穴遂聲)。

璽書(上斯子反考聲云璽天子印也漢書云封皇帝符璽應劭注云璽信也籀文從玉作璽說文云王者印也從
玉爾聲字從二糸作璽俗字也糸音覓論)。

*** 辯正論卷第八(出道偽謬篇)

麟麕(上栗珍反公羊傳云麟仁獸也亦從𠫤作𪊭義同已釋訖說文云從鹿粦聲粦音隣下俱雲反公羊傳云有麋
而無角是也說文從鹿囷聲囷音區筠反籀文從禾作麋亦作􄋋音訓並同也)。

煩猥(下烏賄反考聲云猥不正而濫也古今正字從犬畏聲)。

傭髀(上勑龍反考聲云傭上下均也毛詩傳云均也說文云傭直均也從人庸聲下鼙米反說文云髀股外也從骨
卑聲也)。

麤􂌦(上蒼胡反說文麤從三鹿考聲云麤大也又不精也論作麤俗字也下遄兖反字書云􂌦腓膓也說文從足專
聲腓音肥論從耑作踹俗字非也)。

其贓(下作郎反考聲云贓賄也方言受貨曰贓也亦作􄋌也)。

僧禕(於冝反毛詩傳云禕美也人名也)。

可􃫶(袍報反考聲云􃫷亂也亦犯也毛詩傳云相侵也古今正字從日出從仅而從丰仅音拱丰音滔論作曝非也)。

靈鷲(齊秀反山名也亦鳥名也考聲正作鳩也)。

罽賓(上居刈反西域國名也)。

所螫(下聲隻反說文云虫行剌也從虫赦聲虫音毀赦音舍)。

嫉妬(上音疾考聲云嫉妬也王逸注楚辭云嫉害也古今正字云害賢曰嫉害色曰妬從女疾聲下都故反)。

范蠡(下曆底反人名也)。

面皺(下側瘦反考聲云皺皮聚也文字典說云皮寬聚也從皮芻聲芻音初俱反論從􄋍作皺俗字也)。

恰到(上欽甲反考聲云恰恰用心貌也)。

欻來(上勛律反𦵮綜注西京賦云欻忽也說文有所吹起也從欠從炎)。

紋繒(上物分反考聲云紋吳越謂小綾為紋也文字典說云織文繒之謂綾案紋繒今綾之類也)。

持笏(下昏沒反考聲云笏簡也禮記云凡有指畫於君前用笏受命於君前書於笏古今正字從竹勿聲也)。

裝潢(上側霜反考聲云裝飾也下黃曠反考聲云潢染黃色也案黃今修飾經書置縹軸也褾必眇反)。

𤓡火(音爵已釋訖論從火作爝俗字也)。

娠微(上失人反鄭箋毛詩云娠懷孕也廣雅云娠㑗也古今正字云女妊娠也說文從女辰聲㑗音申)。

負扆(下依喜反爾雅云戶牖之間謂之扆古今正字從戶衣聲)。
一切經音義卷第八十六


一切經音義卷第八十七

翻經沙門慧琳撰

  
  * 
音破邪論兩卷
崇正錄十五卷
甄正論三卷
十門辯惑論兩卷

右四論二十二卷同此卷音。

* 破邪論序慧琳音

窅冥(上𦝫晈反說文云窅深目也從穴中目今文筆之土每有製作皆用此字但取深義殊不知於理甚乖也失之
遠矣或從幼作窈毛詩傳云幽靜也說文云深遠也於義猶未為得合從􄋎作􄋏此正􄋏冥之字時多不用蓋謂不見本
字也說文云􄋏冥也從穴􄋐聲􄋐音同上亦作杳)。

發擿(汀歷反考聲云擿揩也撥也古今正字注才適聲也)。

𦘺遁(屯頓反王逸注楚辭云遁隱也廣雅云避世也說文云僊也一云巡也從辵盾聲論作盾遯俗用字)。

** 破邪論卷上

褫運(上池尒反蒼頡云褫徹也說文奪也從衣虒聲虒音斷)。

洊雷(上前薦反周易云洊雷震王弼云洊重也說文作瀳從水薦聲亦作荐)。

憤懣(上汾吻反下門本反王逸注楚辭云懣亦憤也蒼頡篇云悶也說文云煩也從心滿聲古文作􃞑義亦同)。

惄焉(上寧歷反正體字也毛詩傳云惄愁也思也說文云憂也從心叔聲)。

磣黷(上初錦反下音獨陸機漢祖功臣頌茫茫宇宙上磣下黷波振四海塵飛五岳九服俳佪三靈改卜古今正字
從石參聲或從土作墋也)。

刁斗(上鳥聊反下兜偶反孟康注漢書云以銅為之受一斗晝炊飲食夜擊以警眾持行隨軍在熒陽庫中今改為
金鉦是也古今正字云二字並象形也象斗有柄論作升誤)。

哇歌(上亞佳反蒼頡篇云哇謳也聲類佞也說文讇聲也從口圭聲亦作㰪)。

白紈(換巒反許叔重云紈素也說文從糸丸聲)。

蔡愔(揖淫反人名也)。

蠲嗜欲(上决玄反考聲云蠲潔也除也)。

崆峒(上音空下音同山名也已釋辯正論第二卷海中山)。

婕妤(上尖葉反下與諸反聲類云接􃳑也女人官名也說文云二字並從女疌予皆聲也)。

闞澤(上坎濫反去聲字也)。

飾繪(上舒力反下回外反孔注尚書云繪五采也鄭注論語云畫也說文從糸貴聲亦作繪)。

涿鹿(上音卓應劭注漢書云𣵠鹿縣名屬上谷即易州界)。

九癭(嬰郢反項瘤也)。

昏墊(佔念反辯正論第二卷中已釋佔音丁焰反)。

妲已(上丹捺反下飢擬反紂之嬖妃也論從女作妃音芳微反非也)。

玁狁(上扻斂反下音允毛詩傳云北狄古名也鄭箋云兇奴也文字典說訓同上並從犬嚴允皆聲論作獫音力贍
反非也)。

汧渭(上遣堅反下音謂二水名也漢書注云汧水出汧陽縣北入渭汭說文二字並從水幵胃皆聲幵音堅)。

楊玠(皆薤反人名也)。

𢏗篡(上霓計反正體從弓作𢏗下蒭患反論語云𢏗善射說文云帝譽射官也夏少康滅之從弓幵聲論從羽作羿
是鳥飛也今俗用之久請詳焉實非本字也)。

浞篡(上仕角反左傳云伯明氏之讒子弟有寒浞即殺𢏗者也)。

綈衣(上弟奚反說文云綈厚繒也從糸弟聲也)。

** 破邪論卷下

溝洫(下兄域反義已具釋辯正論第七卷中)。

淴滑(上音忽下音骨考聲云淴滑大水混流貌也滑亂也水圜轉旋流湍波大也)。

磅礴(上薄郎反辯正論第一卷中有下蒲莫反考聲云廣大也)。

依耐國(中音奈梵語也)。

嵐毘園(上覽含反梵語也)。

爇除(上壖拙反杜注左傳云𤑔燒也說文作𤑔從火從執聲)。

驊驑(上畫瓜反下音留郭璞驊色如華而赤色毛詩傳云馬赤身黑鬣曰騮亦作𩤃)。

八駿(遵峻反)。

豺心(上仕皆反俗作犲)。

不悛(音銓孔注尚書云悛改也說文從心夋聲)。

尺鴳(鵶諫反義已具釋辯正論第六卷中)。

井蛙(烏佳反正作鼃聲類云蝦蟇也)。

朝菌(上張遙反下群隕反郭注爾雅云菌地蕈也似蓋莊子云朝菌不知晦朔司馬彪云夭芝也)。

蟪蛄(上音惠下音蛄莊子云蟪蛄不知春秋說文二字並從虫惠古皆聲也)。

婉娩(上紆阮反下音晚毛詩傳云婉從也鄭玄云婉謂言語從也娩之言媚也謂容貌也古今正字並從女宛免皆
聲)。

盤古(上伴瞞反古亦作估是古帝名号論文從木從半作柈非也)。

蟬聯(下音連顧野王云蟬聯相續之言也)。

衮飾(上公本反鄭眾注周禮衮龍衣也鄭玄云玄衣而畫以龍爾雅衮黻也說文云天子享先王卷龍衣繡於下裳
幅一龍蜿上卿服說文從衣公聲也)。

跬步(上窺癸反禮記云君子跬步不敢忘也方言半步為跬說文從足圭聲)。

憫殤(上旻隕反杜注左傳云憫憂貌也離騷云傷太息之憫憐說文從心閔聲下賞章反)。

㧖腕(上鸎革反字書云㧖把也持也說文作搹從手鬲聲鬲音革論作扼俗字也下烏灌反正體字也說文云􄋑手
掌後節也從手𥄗聲𥄗音冤板反論作腕俗字也)。

抵掌(上之尒反孝聲云抵側擊也側手投於掌也)。

盱衡(上况于反郭璞云盱謂之舉眼也蒼頡篇張目也漢書盱衡厲色也古今正字從目于聲也)。

煬帝(上羊亮反隋帝謚法云逆天虐民曰煬好內怠政曰煬)。

杓之(上正遙反北斗柄端第一星也)。

補鼇(𢾕高反考聲云大龜也論作螯俗字不可用也)。

刊出(上偘干反杜注左傳云刊除也說文云從刀干聲)。

剗海(上察簡反廣雅云剗削也古今正字從刀戔聲)。

縵瞼(上蠻攀反考聲云縵緩也或作嫚論從目從慢非也下劒奄反)。

咆勃(上鮑茅反廣雅云咆鳴也說文噑也從口包聲下盆沒反顧野王云勃􃫷盛也蒼頡篇云猝􃫷也古今正字從
力孛聲也)。

耽湎(上膽甘反下綿褊反)。

蝍蛆(上子力反下子餘反方言云馬蚿也古今正字二字並從虫即且聲)。

** 崇正錄第一卷

韋㡚(狗侯反釋名云㡚單衣之無胡者也字書上衣也案韋㡚者戎虜之皮服也古今正字從巾冓聲亦從衣作褠
冓音同上也)。

毳幙(上昌芮反下音幕案毳幙蕃戎之氈廬毛帳之屬)。

𤡝牢(上并奚反王肅注家語云𤡝牢獄也集訓云𤡝牢也門外行馬也考聲從木非從土作㯇獄名也今俗用從比
作狴誤也說文牢也所以枸非從陛省聲也論中從犬作狴非也)。

酺醵(上步胡反史記云始皇二十五年天下大酺五日漢律無故三人已上群飲者罰金四兩今賜令會飲五日也
下渠虐反鄭注禮記云合錢飲酒也說文酺王德布大飲酒已從酉甫聲醵會飲食也從酉豦聲或作酢)。

璿毫(上旋緣反郭璞云璿玉名也穆天子傳云春山之寶有璿珠顧野王云即𧉻所含珠也說文美人也從玉睿
聲籀文作壑古文作􄋒下號高反)。

天授(雔宥反論本作􄋓偽字此則天朝偽字也不堪行用也今不取)。

馭一境(上魚據反與此御同)。

推揖(揞習反張戩云揖拱手而舉之以相敬也􄋔也錄本作挹音同義異是斟酌也)。

不皦(梟了反明也)。

** 第二卷

智瀲(廉贍反)。

煩冗(昔隴反聲類云冗散雜無食之人皆曰冗)。

庸謏(消了反鄭注禮記云謏之言小也古今正字云從言叟聲也)。

撟偽(上嬌小反鄭注周禮云撟稱詐以有為也顧野王云假稱為之撟賈逵云非先王之法曰撟楚辭云撟茲媚以
弘處說文擅也從手喬聲錄本從矢作矯音則同乖於義也)。

詭妄(上歸委反作也)。

重􄋕(堅顯反考聲云皮虛起如䓣也古今正字作􄋖枅䄯今錄本作躎謬)。

推鞠(鳩六反張戩考聲云鞠窮罪人也正作􄋗從人從竹從言或作諊􄋘)。

愚獷(觥猛反說文云獷不可附也從犬廣聲也)。

齊甿(麥彭反)。

昚莫(上臣刃反古文字也今作慎)。

𨡴使(上酉周反毛詩云𨡴車鑾鏕傳云輶輕車蓋單車之使)。

于闐國(中田鍊反)。

辭訣(音决)。

鬼𩲐(眉秘反鄭注周禮云􃬴所以從其為人與物也蓋祭天地之明曰百物之神曰􃬴山海經云􃬴之為物人身黑
首說文正作鬽老物精也從鬼生毛從彡今亦作魅或作魅也)。

魚豢(還慢反)。

噂𠴲(上尊損反下談合反毛詩傳文云噂𠴲噂𠴲相對言也說文聚語也並從口尊沓皆聲也亦作僔今錄從足作
蹲踏非也)。

** 第三卷(闕本不音)

** 第四卷

煒燁(上韋鬼反下炎輒反古文正體字毛詩傳云煒赤貌也說文盛明貌也從火韋聲廣雅云燁光明貌古今正字
從火􃴤聲􃴤音同上正體字錄作熚謬也)。

刳命(上苦孤反顧野王云刳空其腹也說文云判也從刀夸聲)。

蟒蛇(上茫晃反)。

驢𩥇(上旅㞐反下鱣碾反埤蒼云𩥇馬臥土中也張戩云馬展轉也古今正字從馬展聲)。

二襜(昌詹反毛詩傳云衣蔽前謂之襜方言襜謂之掖郭璞云衣掖下也說文衣蔽前也從衣詹聲傳從示作祲氛
祲字音子鴥反無義)。

兩褾(卑蓼反廣雅云褾袂也埤蒼云衣袖也古今正字從衣票聲也)。

** 第五卷(此卷中並錄辯正論第二卷第五卷文已於本論中音訓訖更不重釋也)

** 第六卷(此卷中錄辯正論第六卷首盡第六卷一半已於本論音訓訖)

** 第七卷(此卷錄辯正論第六卷半後盡第六卷終已於本論音訓訖)

** 第八卷(此卷錄辯正論第八欠尾頂四紙餘巳於本論音訓訖)

** 第九卷(闕本不音)

** 第十卷(此卷錄甄正論已於本論音訓訖)

** 第十一卷(此卷錄甄正論足已於本論音訓訖)

** 第十二卷

投匭(歸鮪反孔注尚書云匭匣也今見有之四方名別)。

拉天(藍合反何休注公羊云拉折也說文云拉搉也從手立聲亦作摺)。

廊廡(上音郎下無府反釋名云大屋曰廡說文堂下周室也從广無聲)。

𢈫扆(上慎真反下衣蟣反)。

悃款(上坤穩反下寬管反王逸注楚辭云志伅一也廣雅志也說文從心困聲)。

品彙(韋貴反廣雅云彙類也以其彙類相牽引也文字典說從􄋙胃省聲􄋙音大奚反也)。

丹慊(謙簟反考聲云慊情切也足也)。

眭希寂(上髓遺反人姓也)。

** 第十三卷　第十四卷　第十五卷(已上並闕本不音)

** 甄正論卷上慧琳音

蹎躓(上典年反聲類云蹎蝢仆也廣雅云仆也孔注尚書反倒也說文跋也從足真聲亦作顛𧽍今論本作顛音同
也失於義下知利反顧野王云躓猶頓也廣雅蹋也說文跉也從足質聲跉音鉗業也)。

坐袪(去魚反考聲云袪開也却也除也裁也)。

隱机(上殷靳反下音几)。

簡𠕋(上間眼反。郭璞注爾雅簡札也。顧野王云所用以寫書記事也。說文牒也。從竹間聲論從草作蕳誤也。下鎗責
反。周禮云九命諸侯則𠕋命之。鄭玄云謂簡𠕋書王命也。蔡邕獨斷𠕋者簡也。不滿百文不書於𠕋。其制長二尺短者半
之。其次一長一短兩編下上篆書起年月凡命諸侯三公薨及以罪免悉以𠕋書。說文符命也。諸侯進受於王象其札一
長一短中有二編也。古文從竹作𥬰也)。

紕謬(上匹夷反考聲云紕繒帛踈薄也下靡幼反妄也欺也誤也)。

籧廬(上巨魚反張戩云籧篨口柔怕同人顏色不能俯也下呂猪反考聲云庵類也寄也)。

言誼(冝寄反鄭玄注禮記云𧨏者制事之冝也王弼注周易𧨏猶理也毛詩傳云善也冝也說文人所冝也從言冝
聲)。

道該(改哀反賈逵云該備也說文從言亥聲)。

斯鑑(監懺反考聲云明也照也亦作鑒)。

敢遡(蘇故反鄭注禮記云遡猶向也古今正字義同從辵朔聲亦從人作傃)。

簡牘(同鹿反)。

瞿然(上具遇反顧野王云驚懼之貌也毛詩傳云無守之貌也說文從隹䀠聲正從二目作䀠云左右視也今傳作
懼誤也)。

多懵(墨崩反考聲云慙也悶也說文作懜云不明也從心從夢聲也)。

寨木(捷偃反諸字書及經史並無此字詢問道家相傳音蹇未詳何義)。

楊𣙜(江岳反許叔重注淮南子云楊榷粗略也說文從木寉聲音同上)。

縑緗(上頰嫌反下想羊反)。

帝嚳(空汱反堯父)。

皇甫謐(民必反晉高士也)。

􃳉澆(上垂淪反孔注尚書云􃳉粹也廣雅厚也說文云不澆也從酉􃭄聲􃭄音同上論作純音同義則非也下晈堯
反考聲云澆薄也)。

贙兕(上玄犬反郭注爾雅云出西海大秦國有養者似犬多力說文分別從虤對爭貝也虤音五閑反論作𧷠誤也
下辭姉反山海經云兕在舜葬東明水南狀如牛蒼黑色郭璞云一角青色重子斤說文如野牛而青象形字禽离頭同
也論本作先字)。

鬼魍(勅知反考聲云則魑魅也)。

派其(上葩瓦反說文云派別水也從水𠂢𠂢亦聲𠂢音普賣反論作沠俗謬字)。

有巢(仕交反即古帝号亦云巢居)。

燧人(上音遂亦古帝号始出火化生為熟也)。

韜聲(上討刀反考聲云韜藏也說文從韋舀聲)。

再黷(同鹿反賈逵云黷媾也鄭注禮記云謂數而不禮也說文握持垢也從黑賣或作嬻)。

摭實(上正石反方言云摭取也說文作拓云捨也從手石聲也)。

剖析(上普厚反下星亦反說文析判木也分也從木斤聲論作㭊非也)。

剏作(上初向反賈逵云剏始也說文造法剏業也從并刃聲論作創俗用字刃音楚良反也)。

章醮(焦肖反義已釋辯正論中亦作醮槱也)。

考覈(𢖍戹反說文云考事實也西笮敷遮其辭得實覈也)。

之槧(慙敢反說文云槧牘撲從木斬聲)。

之觚(古胡反馬融注論語云觚禮器也容二升案論文義即筆札之類所謂操觚染翰者也亦作㧓)。

籤題(上妾閻反張戩云小簡也古者題簡以白事謂之籤今官名典尚主白事也說文驗人也從竹韱聲韱音尖)。

𥷴理(上官六反考聲云窮也論作鞫俗字)。

鑠金(上商若反論作爍失義也)。

蝸角(上寡花反莊子云有國於蝸之左角觸氏有國於蝸之右角者蠻氏時相與爭地而戰伏尸數万逐北旬有五
日而返也顧野王云即螔蝓也說文羸也從虫咼聲)。

濛翳(上木蓬反下繄討反道家天名也)。

諒亦(上良尚反毛詩傳云諒信也眾信曰諒文字典說從言京聲也)。

辯囿(尤救反)。

詞葩(普巴反說文云葩花也從草皅聲)。

之煦(吁句反廣雅云煦藝也溫也說文䒱也一云赤色之貌也一曰溫潤也從火昫聲)。

秋飆(必遙反)。

大噱(強虐反說文云噱大笑也從口豦聲)。

狙公(上七余反獼猴之類案莊子云狙公謂眾蛆曰與尒朝三而暮四何如眾狙皆怒朝四而暮三何如眾狙皆悅
說文從犬且聲論作狙字也)。

􄋚􄋛(上古懷反廣雅云𦮃背也邪也說文戾也𦫳而北也比古文別也𦫳音摜下川兖反顧野王云􄋛差𢆰不齊也
孟康云交也說文云對臥也從夕㐄相背也夕音雖㐄音跨楊雄作蹖也)。

** 甄正論卷中

璿璣(上夕緣反下紀希反虞書云在璿璣玉衡以齊七政)。

駐景(上誅具反蒼頡篇云駐止也說文立馬也從馬主聲也)。

斂靄(哀蓋反)。

確實(上腔角反韓康伯注周易云確堅也古今正字從石寉聲論作確誤也)。

斡運(上剜活反王逸注楚詞云斡轉也說文從斗斡聲)。

喑者(上於衿反方言云齊宋之間謂啼極無聲曰喑俗謂喑瘂也說文從口音聲)。

發洩(仙拽反廣雅云洩漏也毛詩傳云發也說文從水曳聲亦作泄)。

醨俗(里之反廣雅云醨薄酒說文酢也從酉离聲)。

狙詐(上七余反廣雅云狙獼猴也漢書云騁狙詐之兵顧野王云狙向也謂伺候也漢書從犬且聲)。

月竁(川汭反杜子春注周禮云竁謂葬穿壙也今南陽名穿地為竁古今正字從穴毳聲也)。

蔕芙蕖(上低計反說文云蔕瓜當也從草帶聲中音扶下巨魚反則蓮荷是)。

未攄(褚於反廣雅云攄張也舒也古今正字從手慮聲)。

闔閭(上含獵反下呂居反也)。

賷五符(上濟齊反持也工作齎)。

雷霆(上盧堆反正作靁下定丁反爾雅云疾雷為霆郭璞云雷之急激者也蒼頡篇霹靂也說文云雷餘聲也鈴鈴
所以提出万物也從雨廷聲)。

之玷(音點)。

驪珠(上里知反則所謂驪龍之珠)。

參糅(挐救反鄭注儀禮云糅雜也正作􃾒說文云從米丑聲)。

摳衣(上口溝反禮記云兩手摳衣去齊尺顧野王云謂以手挈衣前也廣疋舉也古今正字從手區聲論從木作樞
非也)。

撤軔(上緾列反博雅云撤發也下尼震反王逸注楚詞云軔轉也輪也輪轉於地說文礙車也從車刃聲)。

踠足(上冤阮反張戩云足未騁也折也)。

沈艎(晃光反埤蒼云艅艎也吳船名也吳公子先與楚戰止其乘舟即此也艅音餘)。

萬彙(為貴反義已具釋崇正錄中)。

傲物(上吾到反孔注尚書云慢也論從心作慠義同)。

伏羲(許羈反亦号庖羲論作􄇬亦同)。

邅迴(上展連反王逸注楚辭云邅轉也古今正字從辵亶聲)。

稽叔夜(上系雞反晉人竹林七賢之一者)。

㡿神(上音尺正體字論作􃢆俗字也)。

攘災(上壤章反考聲云止也除也下宰才反正體字論作灾俗字也)。

紋綵(上吻分反考聲云吳越謂小綾為紋下猜宰反考聲云繒帛有色者也)。

** 甄正論卷下

恩吻(文粉反說文云吻口邊也從口勿聲)。

爝火(上將藥反字書云𥯤炬火也說文從火爵聲)。

曦景(上喜羈反)。

層曜(上賊登反郭璞注山海經云層重也文字典說從尸曾聲)。

吸氣(上歆邑反說文吸內息也從口及聲論作喰俗字)。

𧪖昚(古慎字)。

炳然(上兵皿反鹿疋云炳明也說文從火丙聲或作昺)。

五祚(臧洛反鄭箋詩云祚櫟也漢武帝宮名)。

雲褐(寒遏反方言楚人謂袍為褐也言道家多於衣上畫作雲霞之氣也)。

霓裳(上鷁奚反王逸注楚辭云霓雲之有色似龍者郭注爾雅云霓雌虹也亦於裳上畫雜色閒錯或青或赤日暈
似虹霓也說文屈虹陰氣從雨兒聲)。

各騖(無付反顧野王云騖疾馳也說文從馬務聲)。

逗緣(上頭陋反顧野王云逗亦住也漢書音議云逗曲行避敵也說文止也從辵豆聲也)。

涓棘(上決玄反下矝力反二人名也則師涓棘成子也)。

締賞(上提戾反說文云締結也從糸帝聲)。

壇纂(上但丹反鄭玄注禮記封土為壇祭處也壇之言怛怛明皇也下鑽算反算音酸纂反案壇纂之式者每醮祭
之時於壇四面立木節刻畫其土或毛者也若今楚人每有所禱則縛茅為把短截貫於竿上插立於地設香酒祈之
祭訖方去也非纂集之義也)。

膏肓(上音高下音荒杜注左傳云肓隔也顧野王云胷之肓心之上也說文從心上隔也從月從亾聲)。

沈痼(上朕林反下孤互反說文作㽽病也從疒古聲)。

一槩(該愛反鄭注禮記云槩量也可以平斗斛者說文從木既聲)。

謇訥(上居輦反周易云謇者難也方言吃也古今正字從言寒省聲下奴兀反包咸注論語云訥遲鈍也說文言難
也從言內聲論作蹇誤)。

摶搖(上段鸞反下音遙莊子云北溟有魚其名曰鯤化而為鳥其名曰鵬將適南溟水激三千里摶扶搖而上者九
萬若垂天之雲是其異也)。

咳唾(上開蓋反下吐臥反)。

削槀(上相藥反下高老反則書草木本末刑削者也今見有槀草語也)。

蒐狩(上所流反下收宥反郭注爾雅云春獵曰蒐冬獵曰狩二時之獵名也)。

𢧵馘(上前節反說文云𢧵斷也從戈雀聲下觥獲反毛詩傳云馘獲也不𦨕者殺而獻其耳曰馘鄭注禮記云生獲
斷耳者也說文軍戰斷耳也從首或聲正從耳作聝)。

宰犧(喜羈反)。

符璽(斯氏反鄭注周禮云璽印也亦作璽論作璽非也)。

餼芉(上希既反杜注左傳云牲生曰餼埤蒼云餼饋也古今正字從食氣聲)。

杜郵(有求反鄭注禮記云郵表畷田畯所督約百姓於井閒之處也顧野王云境上行書舍也郭璞云道路經過所
也亦作卸也)。

分鑣(表驕反說文云馬銜也從金麃聲)。

上𠑗(音仙莊子云猒世而上僊乘彼白雲至于帝宮廣雅云化也說文長生僊去從人從遷省聲)。

來􃑝(豊諷反杜注左傳云􃑝助喪之物也車馬月􃑝古今正字從貝􂏖聲)。

勦絕(上焦小反考聲云勦絕也割也論從力作勦誤也)。

朝菌(逵殞反考聲云菌地蕈也莊子云朝菌不知晦朔)。

大椿(下黜倫反莊子云大椿之水八千歲為春八千歲為秋)。

妍醜(上齧堅反廣雅云妍好也說文忮也慧也從女幵聲幵音堅也論作妍俗也)。

習蓼(聊鳥反菜名也)。

隤光(上隊雷反考聲云隤物下墜也說文墜下也從𨸏貴聲論作穨非也)。

書紳(音申論語云子張書諸紳紳大帶也)。

** 十門辯惑論卷上

復禮(上馮福反)。

􄋜紳(上津信反)。

羅縠(紅屋反)。

迺眷(上音乃鄭注儀禮云迺猶而也顧野王云往也說文從西乚聲乚者古文乃字也論從辵作迺俗用字非也下
居媛反孔注尚書云眷視也毛詩傳顧野說文義同從目卷省聲論作睠俗字)。

矤兮(上申忍反郭注爾雅云矧况也說文况也詞也從矢引省聲論作矧通俗字也)。

煨燼(上猥回反下詞盡反廣雅云煨熅也杜注左傳云燼火餘木也正作燼字也)。

讙也(暉𡊮反鄭注禮記云讙嚻聲類云譁也從言雚聲雚音觀)。

䤈雞(上馨雞反􄋝中虫也一名蠛蠓也)。

大噱(強虐反義已具釋甄正論上卷中)。

絕膐(下盧貯反賈逵云膂脊也說文從肉旅聲論作膂非也)。

徼妙(上古弔反說文從彳敫聲)。

四瀛(郢精反考聲云瀛海也謂四海也)。

輪奐(歡貫反毛詩傳云彩明貌也說文云大也從廾敻省聲)。

美餗(音速周易云鼎折足覆公餗顧野王云鼎實也文字典說從食束聲)。

穢圂(上紆廢反亦作薉下魂困反蒼頡篇云圂豕所居也說文廁也從口豕在其中)。

止𧂟(逵位反張戩云𧂟草器也可以運土也論語云為山九仞功虧一𧂟說文義同從草貴聲)。

雖䔏(蒭瘦反杜注左傳云䔏副也考聲云廁也古今正字從草造聲論從竹作簉誤也)。

伯𦆖(了蕭反亦作寮)。

有渰(淹儼反毛詩傳云渰陰雲貌也古今正字從水弇聲弇亦作􃓍也)。

樞機(上昌珠反下紀希反)。

行褊(鞭緬反顧野王云褊陿也說文從衣扁聲也)。

㧖腕(上鸎革反正作搹論作扼俗字也下𠛠𢍅反正體字亦作捥也作腕非也)。

僥倖(上皎堯反考聲云僥非分而求也說文從人堯聲下莖耿反考聲云􄋞徼也為尊貴所寵愛也古今正字從人
從㚔聲字書作􄋟也)。

** 十門辯惑論卷下

瘡痟(小遙反鄭注周禮云痟酸削也首疾頭痛也埤蒼渴病也說文義同從疒肖聲)。

茨棘(上自咨反考聲云茨蒺䔧也聚也下矜憶反正體字也辯惑論作棘字非也)。

鹵莽(上盧覩反下摹補反)。

𦔐而(殞軍反毛詩傳云除草也說文從耒員聲亦作𦓷論作耘通俗用)。

不稂(朗航反毛詩傳云稂童稂也郭璞云秀類說文禾粟生而不成謂之童稂正作蓈從廾郎聲)。

如坻(雉尼反說文云坻小渚也從土氐聲也)。

薜荔(上鼙計反下犁第反考聲香草也)。

搴芙蓉(上朅焉反方言南楚謂取曰搴蒼頡篇拔取也亦作㩙論作搴亦通俗字)。

禾菽(收六反俗字考聲云豆也正作此尗)。

麰􂺇(上墨侯反下賴該反劉熈注孟子云麰麥有兩縫者也今齊北河特多春種夏熟廣雅麰大麥􂺇小麥也說文
麰從麥牟聲古今正字云􂺇從麥來聲或作􄋠字書作䅘與論同)。

今惰(徒臥反說文正作憜云不敬也從心隋聲或省𨸏作惰與論同古文作媠)。

口噤(下琴禁反王逸注楚辭云噤閉口也說文云作唫從口金聲)。

比轅(遠元反考工記云車人為車凡為轅三其輪引三分其長二在前一在後說文輈也從車𡊮聲)。

馳騁(丑領反杜注左傳云騁𡗱也廣疋奔也古今正字義同從馬𦥚聲𦥚音匹丁反)。

弑逆(施志反白虎通云弑者何猶殺也言臣子殺其君父候伺可稍稍試之也說文從殺省式聲也)。

濫觴(上藍淡反濡上也漬也下賞章反說文云觴觶也實曰觴虛曰觶從角􃭚聲􃻒文作􄋡觶音志論本作𨢩誤也)。

不撓(鐃巧反杜注左傳云撓亂也說文擾也從手堯聲)。

眾籟(來代反案此籟非簫也是巖谷幽深竹木森𨗉輕風搖吹眾響泠泠所謂万籟也說文從竹賴聲)。

咸闡(蚩善反韓康伯注周易云揚也蒼頡篇云開也)。

泯然(上民引反)。

班倕(上板蠻反下音垂二人名也)。

舟檝(尖葉反考聲云駕船具棹類也論從舟作艥非也)。

畫鷁(電歷反水鳥也)。

芳橈(繞昭反即掉也)。

萆輟(知劣反考聲云輟止也)。

即剖(普厚反說文云剖判木從刀咅聲論從手作掊非也)。

恍兮(上皇廣反張戩云戃恍虛曠貌)。

迃哉(禺俱反孔注尚書云迃僻也鄭玄云廣大也說文從辵亐聲)。

憺尒(上談濫反考聲云憺靜也安也論作澹水動貌非也)。

沚清(上音止蒼頡篇云沚小渚也案鑒於澄止則見其形流動則亂其影止則定也合作止從水者失其義也)。

倐焉(上舒六反)。

而謐(泯必反爾雅云謐靜也古今正字從言𥁑聲也𥁑音同上)。

喟然(上口愧反何晏注論語云喟歎聲說文太息也從口胃聲)。

井哇(烏媧反即蝦蟇也)。

棲甃(上音西下鄒救反說文云井甃也從瓦秋聲)。

澤鷃(音晏賈逵注國語云鷃鳸也杜預云鶬鴳也以立春鳴立秋而去也正作鴳)。

無􄋢(盈跡反文字典說云􄋣厭也從攴𥇡聲)。

嘈囋(上音曹下才曷反廣疋云聲也考聲云聲諠多貌也亦作􄋤囐並同)。

煢𡠉(上揆營反孔注尚書云煢單也鄭注周禮無兄弟曰煢毛詩傳無所依也說文從卂熒省聲或作惸與論同亦
作嬛下理之反考聲云𡠉寡婦也論作釐誤也)。

昏墊(丁念反孔注尚書云墊溺困於水灾也方言下也古今正字從土􃹈聲也)。

馭曰(上音御)。

闃其(上窺役反埤蒼云闃靜也古今正字從門狊聲)。

􄊥翦(上坎甘反孔注尚書云􄊥勝也大傳云克也說文殺也今聲古文作勘論作戡俗通用字下煎鮮反截也)。

扈從(上胡古反鄭注考工記云扈緩也𦵮綜云勇健貌廣疋使也下才用反)。

髣髴(上芳𠕀反下敷勿反)。

曩構(上囊朗反賈逵云曩曏也爾疋夂也說文義同從日襄聲下鈎候反)。

藹君子(上埃蓋反考聲云藹容止貌也臣盡忠也)。

邃鍵(上雖翠反說文云𨗉深也從穴遂聲下乾偃反周禮司門掌受管鍵以啟閉國門鄭眾云鍵壯也方言謂籥為
鍵說文從金建聲)。

探賾(上菼南反下士革反)。

訒兮(上人振反論語云仁者其言也訒為之難言之得無訒乎說文頓也從言刃聲)。
一切經音義卷第八十七


一切經音義卷第八十八

翻經沙門慧琳撰

  
  * 
音法琳法師傳五卷
集沙門不拜俗議六卷

右二集傳十一卷同此卷音。

* 終南山龍田寺釋法琳傳五卷

** 釋法琳本傳序

暨迺(上音洎下音乃杜注左傳至也韻英云及也說文頗見也從旦既聲也)。

絕紐(尼九反廣雅紐東也說文糸也結可解者也從糸丑聲)。

隤􄋥(上徒雷反下正體岡字廣雅隤壞也韓詩遺也考聲物下墜也毀也說文墜下也從𨸏從貴聲也或從土作墤
義同傳文從頁作頹非此用也)。

已紊(音問孔注尚書云紊亂也從糸文聲)。

湮滅(上一寅反賈注國語云湮下也爾雅落也說文沒也從水垔聲垔同音上)。

悰上人(上藏宋反爾雅悰慮也說文樂也形聲字也唐朝大德彥悰法師名)。

捃摭(上君運反方言取也說文亦拾也從手君聲下征亦反方言摭亦取也說文亦訓拾也)。

** 法琳法師本傳卷第一

殫玉牒(當安反孔注尚書殫盡也說文殫盡也從歺單聲玉牒者梵夾經論也)。

隱遯(屯嫰反王逸注楚辭云潛隱也鄭注禮記云逃也廣雅避世也或作遁從辵豚聲豚音徒魂反)。

鏗鍠(上客行反禮記子夏曰鍾聲鏗鏗是也撞擊之鏗為摼字說文從車從真作䡩或作銵字皆聲也下音宏毛
詩傳鍾皷鍠鍠傳曰和樂也爾雅亦云鍠樂也郭璞曰鍠皷聲也說文鍾聲也字書為鍠字或為喤字皆一也傳中作鋐
俗字也)。

伏轞(咸黤反案檻即檻車也考聲云載囚車也諭法師欲摧邪黨先善他宗然後求勝潛形變服九年處在黃中道
士中而為道󳏼窮考三張之偽術躬行符醮章奏之文曲盡根源方歸本而制論如猛獸之伏轞)。

蠢蠢(春允反毛詩傳曰蠢蠢蟲動也說文從䖵春聲䖵音昆)。

巔墜(上丁堅反爾雅巔頂也廣雅上也考聲末也又云殞也從山顛聲顛字正體右從頁左從真俗從二真誤也下
直類反爾雅墜落也說文從高墮聲也從𨸏􃫡聲俗用加土亦通)。

衮龍(上音公本反義已具釋破邪論)。

須髮(上粟瑜反鄭注周禮云須頤下須也說文面毛也從頁彡今俗亦從髟作鬚傳作鬢皆非也頁音賢結反髟音
必遙反)。

心戢(簪立反鄭箋詩云戢斂也詩傳云聚也說文藏兵也從戈咠聲)。

憓流(上音惠毛詩傳云惠愛也考聲云慈也仁也詩文義同從心惠聲古文作惠從芔惠音上緝反)。

塵黷(同鹿反顧野王云黷猶慢也賈逵云媟也蒼頡篇垢也說文從黑賣聲媟音息列反)。

之誚(撨曜反方言云齊楚宋衛之間謂讓曰誚倉頡篇訶也相責讓也說文從言肖說)。

猖言(上敞商反莊子云猖狂妄行也案猖言者如猖狂之人揚言酒肆中不足信也古今正字從犬昌聲敞音昌掌
反)。

矚奕(上鍾欲反考聲云矚視之甚也眾目所歸俗字正作矚下音亦人名也)。

㡿其(上音尺傳作庠俗字謬也)。

舟航(鶴郎反船也)。

勛華(上訓雲反下畫瓜反唐虞二帝字也帝堯字放勛帝舜字重華)。

接踵(鍾勇反顧野王云踵足跟也王逸云繼也說文追也從止重聲傳本作踵誤也)。

洊雷(上前廌反義已具釋破邪論中)。

牆壍(上匠羊反下妾􄋦反)。

憒懣(上汾吻反下門本反義已具釋破邪論中)。

磣黷(上初錦反下音獨義已釋破邪論中)。

原燎(力召反尚書云若火之燎于原也說文放火也從火尞聲)。

刁斗(上鳥聊反下兜偶反義已釋破邪論中)。

胥悅(上息余反孔注尚書云胥相也鄭箋詩云皆也說文從肉疋聲疋音疏)。

太宰嚭(丕鄙反傳作嚭通用太宰名也)。

再敞(昌兩反考聲云敞開也明也說文從攴尚聲也)。

叵惻(上坡麼反古今正字云叵不可也說文反可也左書可字麼音摩可反)。

倫媲(匹閉反許叔重注淮南子云媲偶也說文配也從女毗聲毗音閉迷反)。

同燼(秦進反正作燼俗音似進反非也)。

脫屣(師尒反革屣也)。

坎壈(藍感反考聲云契闊貌也古今正字二字並從土欠稟聲也)。

腠裏(上倉奏反鄭注儀禮腠皮膚理也考聲云皮膚內也古今正字從肉奏聲)。

清遒(就由反毛詩傳云遒周也說文從辵酋聲)。

哂談(上申忍反馬注論語云哂笑也鄭注禮記齒本曰哂大笑則見古今正字云從口西聲亦作吲或作􄋧)。

詞殫(音丹盡也)。

𧎗蚪(上苦禾反下兜口反字書云𧎗蚪水蟲蝦蟇子也傳字作蚪蚪之形也)。

闃然(上傾覔反從門臭聲臭字從目從犬)。

鹽(姑戶反郭璞注方言云鹽倉猝也詩云王事靡鹽說文從監省古聲也)。

捃道(上君運反方言云捃取也從手)。

悚慴(上粟勇反杜注左傳云悚懼也說文正作𢥠從心雙聲字書或作𢥠傳作悚今俗通用字下恬頰反爾雅云慴
懼也郭璞云懾也說文從心習聲)。

震𧹞(儜簡反考聲云羞慙面赤也正作赧)。

跡汦(支氏反說文云汦著止也從水氏聲也)。

拘羑(由柳反說文云文王所拘羑里在湯陰從羊久聲傳從九作羌非也)。

雜遝(潭合反考聲云遝行急也前也䢔遝眾行貌也說文及也從辵􃭿聲􃭿音同上䢔音合傳作􄋨非也)。

爭騖(無付反廣雅云騖奔也顧野王云疾馳也古今正字從馬敄聲)。

註解(上誅句反廣雅云註疏也埤蒼解也古今正字從言主聲今多作注音朱喻反義通下皆買反音賈非也)。

辛諝(胥旅反人名鄭注周禮云諝有才智者之稱也)。

璀璨(上崔會反下飡旦反)。

辯囿(尤救反鄭注周禮云囿今之苑也說文苑有垣者故從囗有聲囗音韋)。

靦容(天典反毛詩傳云靦妬也鄭箋云妬然有面目也考聲云謂不知慙也說文從面見聲)。

爝火(上音爵字書云火炬也說文以火拂除􄁌也從火爵聲)。

郗超(上恥尼反人姓名也傳作剎誤也)。

** 釋法琳本傳卷第二

誷上(上音罔考聲云以言欺誣也)。

勘劾(下音恒得反推劾也顧野王云案獄相告證之辭也說文法有罪人也皐即古文罪字從力亥聲不從刃傳作
𠜨非也)。

縲絏(上累追反下仙拽反孔注論語云縲黑索也絏攣也所以拘罪人也古今正字並從糸累曳皆聲也正作緤俗
作紲)。

佇聆(歷丁反蒼頡篇云聆聽也說文從耳令聲)。

擣昧(上刀老反考聲云心疾也從手)。

叨䔏(上討刀反下搊瘦反杜注左傳云䔏副也考聲云廁也齊也說文從草造聲傳從竹作簉非也)。

餔糟(上補乎反下音遭)。

歠醨(上川劣反下音离)。

彌貞(上蜜卑反鄭注儀禮云益也假借字也說文正作􄋩從弓從􃳲聲俗作彌)。

淈泥(上昆兀反考聲云水流貌攪令濁也)。

韋悰(族宗反)。

樝梨(上側加反鄭注禮記云樝梨之不臧者也郭璞云摣枝榦皆赤葉黃白花黑實箕山出甘樝也)。

確陳(上苦角反)。

負扆(依豈反周禮云凡封國命諸侯位設黼扆鄭注儀禮云如綈素屏風有斧文所以戶西也說文從戶衣聲)。

靡覿(上眉彼反下亭歷反何注公羊傳云覿見也有本作覿義訓同古今正字從見賣聲)。

為庵(烏倉反鄭注禮記云庵廬也廣雅草舍也古今正字從广奄聲)。

偓促(上烏學反下䆫角反考聲云偓促褊小之貌)。

盜跖(征亦反人名案莊子柳下惠弟也)。

􄊕遠(上火娉反劉兆注穀梁云􄊕亦遠也說文從𡕥人在穴上也𡕥音火劣反)。

** 釋法淋本傳卷第三

徼妙(上古弔反考聲邊境外也韻詮云小道也蠻夷之塞也說文從敫彳聲彳音丑亦反)。

鉅鹿(上渠語反郡名也)。

袁旍(井情反道士名也)。

噎氣(上煙結反)。

而終(眾戎反埤蒼云終歿也死也古今正字從歺冬聲今從糸作終通用歺音丑葛反)。

蕩瘵(齊薤反毛詩傳云瘵病也說文從疒音女厄反祭聲也)。

龍堆(對雷反郭璞云聚土之高也古今正字從土佳聲亦作塠義同也)。

麟麕(上栗珍反公羊傳云麟者仁獸也有聖王則至其郊爾雅云麟麕身牛尾一角角端有肉顧野王云牡曰麒牝
曰麟說文從鹿粦聲亦作𪊺下軌筠反公羊傳云有麋而角劉兆云麞也毛詩云野有𣦸麕說文云此􃻒文麕字正從鹿
囷省聲俗通作麇並同)。

李耼(他甘反即老子也國語云柱下史伯陽也史記云李耳也)。

掏攪(上道刀反埤蒼云掏杼也古今正字從手匋聲傳作桃音吐彫反非匋音同上下古巧反)。

甄鸞(上軫人反人姓也)。

癃跛(上六忠反蒼頡篇云癃痼疾也說文從疒隆聲下波麼反)。

惘然(上音罔考聲云惘惆悵也)。

殉道(上旬俊反應邵云殉營也謚法曰亾身從物曰殉古今正字從歺旬聲)。

撞擊(上擢江反顧野王云撞猶擊也說文卂擣也從手童聲)。

懕懕(伊閻反毛詩傳曰懕懕安靜也郭注爾雅云安詳也說文從心厭聲)。

𡠜母(上暮蒲反古時醜女也)。

鸋鴂(上侫丁反下蠲穴反廣雅云鸋鳺果羸飛女匠工雀也方言桑飛自關而東謂之鸋鳺俗名巧婦小鳥也說文
並從鳥寧夬皆聲也夫音古快反也)。

汨𤄷(上冥壁反下音羅水名在長沙郡說文從水羅聲)。

闐曀(上音田下煙結反傳作𨶮非也)。

蘭葩(怕巴反說文云葩花也從草白巴聲)。

庭雰(忿文反毛詩傳云雰雰雨雪盛貌)。

八埏(衍仙反漢書音義云八埏地之八際也古今正字從土延聲)。

** 釋法琳本傳卷第四

淞井(上訟容反)。

滬瀆(上胡古反下同木反郭璞注山海經及河圖蒼頡篇等云黃帝南登湯虛山臨干玄滬靈龜負書即此水也古
今正字從水扈聲)。

聸耳(上聸甘反山海經云聸耳國任姓郭璞云其人身大耳垂聸肩上說文耳垂也從耳詹聲亦作躭傳從人作儋
亦通)。

獻賝(下恥林反毛詩傳云賝寶也美寶為賝古今正字從貝罙聲亦作琛也)。

於鑠(上音烏下商略反)。

鞮譯(上底奚反禮記云五方之民言語不通嗜欲不同達其志通其欲西方曰狄鞮鄭玄注云皆世間之別名依其
事類耳鞮之言知也今冀部有言狄鞮者也廣雅狄鞮譯也古今正字從革是聲下音亦)。

慧賾(仕革反人名也)。

焜煌(上魂本反下音皇方言云焜盛也毛詩傳云煌明也)。

哈焉(上吐合反莊子云哈然似喪其偶司馬彪注云失其所故有似喪偶也文字典說從口合聲傳作嗒非也)。

礧石(上雷罪反上聲亦作礧)。

松檟(加雅反左傳云樹六檟於蒲圃郭注爾雅云檟山楸也梓屬葉小為檟說文從木賈聲亦作榎)。

揣摩(上初累反下麼波反杜注左傳云度高下曰揣顧野王云謂相量度也韓康伯注周易云摩相切摩也鬼谷子
有揣摩二篇說文云二字並從手從瑞省從麼省聲摩字字書或作攠)。

崢嶸(上仕耕反下獲萌反許叔重注淮南子云崢嶸山谷高險貌也廣雅云崢嶸深冥高峻也說文正作崝訓與上
同二字並從山爭榮皆聲也)。

插漢(上初洽反)。

斜瞰(堪敢反字書云瞰望也視也亦作闞)。

沮漳(上士余反下音章二水名在當陽)。

楚𨜞(覩胡反即正都字)。

瀺灂(上仕銜反下仕角反說文云水滴下小聲也並從水毚爵皆聲也)。

鼯鼠(上五胡反爾雅云鼯鼠夷鼬也郭璞注云狀如小狐肉翅翅尾頸脅毛紫色背上蒼黃腹下黃白觜𩓱似鼠脚
短瓜長尾如狐尾飛行且生故名飛生音如小兒古今正字從鼠吾聲鼬音由頷音含敢反)。

鯢魚(上詣奚反)。

飛􄋪(麥耕反杜注左傳云能上樹鳴如小兒聲甍屋棟也說文從瓦從夢省聲)。

併羅(上苾邊反廣雅併羅列也說文從人并聲亦作駢傳作軿音薄丁反非此用也)。

盥漱(上官椀反說文云盥澡手也從臼水臨皿傳從水作𤃗非也下搜救反盪口也)。

僧捷(潛葉反)。

蕭琂(音言人名也)。

碧㭜(音戎木名)。

枳梖(上吉以反下俱宇反山木名也)。

藥銚(調弔反)。

秀巘(言蹇反)。

蓴芡(上順倫反顧野王云今江東水中有蓴菜人多食之也下鉗歛反鄭注周禮云芡鷄頭草也古今正字並從草
專欠皆聲)。

** 釋法琳本傳卷第五

沆瀣(上航即反下骸戒反楚辭云沆瀣北方夜半子時氣也古今正字並從水從亢韰皆聲)。

末袥(湯洛反廣雅云袥大也說文從衣石聲)。

崦嵫(上掩廉反下音茲埤蒼云崦嵫山名也郭注山海經云日沒所入山也)。

旭日(上凶玉反毛詩傳云旭日始出大昕之時也)。

鳴鐃(閙交反周禮云鐃如鈴無舌有鼻如鳴之以正擊而鼓之也俗号銅鈸說文小鉦也從金堯聲)。

飛櫩(葉占反劉兆注穀梁云櫩屋梠也文字集略作簷梠音呂)。

邐迤(上力氏反下移爾反)。

馺灑(上三合反下沙賈反)。

文𣗽(鼻紕反蒼頡篇云𣗽檐也聲類屋連綿也說文梠也從木􂻨聲)。

接幰(軒偃反釋名云車幰所以禦熱也顧野王云今謂布脹車上為幰古今正字從巾憲聲)。

連鑣(表苗反考聲云馬排末也說文馬銜也從金麃聲)。

頞鞞(上安葛反下陛迷反)。

焴爚(上融宿反埤蒼云光曜貌也廣雅熾也下陽削反說文云爚火光也二字並從火育龠皆聲傳作􄋫非也焴或
作煜)。

清飆(必遙反)。

褫緗巾(上池爾反義已釋破邪論說文從衣虒聲傳作􂖓非也中想羊反考聲云淺黃色正作纕古今正字)。

跍屣(上音帖考聲云跕屣徐行也履踐也)。

瞀亂(上矛候反鄭注禮記云瞀目不明貌也說文云從目敄聲也)。

基址(音止古今正字云址亦基也從土止聲傳作墌非也)。

氛􄀽(上音紛下犁帝反􄁌氣也)。

流湎(綿褊反)。

隤綱(上隊雷反考聲云物下墜也壞也毀也說文從𨸏􃵟省聲􃵟音同上古今正字從𨸏貴聲傳作穨非也下哥航
反)。

覈其(上衡革反說文考實事也從西敫聲西音呵嫁反敫音藥)。

郗愔(上恥離反下挹􂚋反人姓名也)。

淪湑(上律脣反下息余反韻略云湑沈也文字典說從水胥聲傳作消俗字也)。

坏幻(上配枚反說文云坯瓦不燒也從土不聲下還慣反)。

詿誤(上古賣反下吳故反)。

𦪝塵(上時登反說文云𦪝緘也周書有金𦪝之𣅀從糸朕聲)。

窊隆(上乙瓜反說文云窊污邪下也從穴瓜聲)。

邈爾(上尨剝反下音爾王逸注楚辭云邈邈遠也古今正字從辵貌聲經作貌草名非也)。

斖斖(微匪反考聲云美也勉也進也正作娓)。

* 集沙門不應拜俗等事六卷并序

** 集沙門不拜俗議序

端宸(慎真反賈注國語宸室也說文云從宀辰聲)。

肅扆(衣豈反爾雅戶牖之間謂之扆郭璞曰䆫東戶西也說文從戶衣聲)。

斑屣(八攀反聲類班駮也小呂文雜也大呂文彰貌也說文集訓從刀作班義別也正作辨說文亦作蠲玨音角下
師綺反聲類鞮也說文屣履也亦作𩌦或作𩌦)。

之儁(遵峻反許叔重注淮南子儁才過千人曰儁考聲云有其異威力也說文從􄉸倠今集文多作俊俗字也凹橫
弓字也)。

弛紐(詩是反杜注左傳㢮解也廣雅緩也說文從弓從也下女九反)。

星潯(習林反許叔重注淮南子潯涯也說文旁深也)。

褫照(池爾反考聲褫落也說文從衣虒聲集文作褫非也)。

𦋺賓(居例反罽賓國名也)。

同嬉(喜其反蒼頡篇嬉戲也說文亦作娭)。

曖而(哀岱反考聲云曖日光景也說文從日愛聲)。

茵藹(壹隣反鄭注禮記茵蓐也下哀葢反爾雅藹容止也又盛也說文從艸謁聲)。

悰上人(在宗反僧名也)。

聳珍(粟勇反考聲聳高也說文從耳從聲或作聳)。

姱節(苦麻反字林姱大也王逸注楚辭姱好也說文從女夸聲亦作夸或作䠸)。

秋䗲(栗信反考聲䗲螢也毛詩傳熠燿也說文從生粦聲亦作粦燐也)。

春蛙(烏瓜反媧字取乖之濁聲說文蛙蝦蟇也正作鼃也)。

臣翜(山甲反人名也)。

髠削(苦昆反說文髡剃也從髟兀聲)。

王謐(彌必反人名也)。

眷眄(厥倦反毛詩傳眷顧也孔注尚書視也說文從目卷省聲下莫遍反說文眄目偏合邪視也從目從丐聲丐音
彌演反)。

㦎然(呼麥反廣雅㦎慧也說文從心畫聲)。

彌濃(蜜移反鄭注儀禮云益也說文從弓爾聲集文作彌俗字也下女龍反說文濃多貌也)。

鎣其(烏定反博雅鎣飾也亦作鎣)。

緬至(彌衍反賈注國語緬思貌劉兆注公羊輕而薄也說文從糸面聲亦作􂗉)。

筌蹄(七宜反司馬彪注莊子筌捕魚具也說文從竹全聲集文從草荃非此義也)。

宗轍(直列反杜注左傳轍車跡也集略從足作𨅊非也)。

敬戢(側立反字林凡收藏物皆曰戢也毛詩傳云戢聚也說文從或咠聲咠音七入反)。

濠上(号高反韻略濠梁也莊慧所遊處也顧野王云水名也說文從水豪聲)。

餼羊(希既反杜注左傳生曰餼熟曰饔鄭注儀禮以牲曰餼餼猶廩給也埤蒼饋也說文從食氣聲)。

剔髮(鄭注禮記剔鬀髮也正作鬄古作逖)。

** 集沙門不拜俗議卷第二

遯世(徒頓反鄭注禮記遯逃也王逸注楚辭云隱也廣雅避也又去也正作遁同或作遁)。

關鍵(古還反下䖍蹇反周禮司門掌授管鍵以啟閉國門也方言云關東謂鑰為鍵)。

羇死(京奇反廣雅羇寄也說文從𠕀從䩭集文作䩭古字)。

瞽𥈟(姑五反鄭注禮記無目謂之瞽說文從目鼓聲下蘇走反鄭注禮記有目無眸子曰𥈟說文從目叜聲集文作
叜非也)。

餱粮(后溝反毛詩傳云餱食也說文乾食也從食侯聲集文作糇俗字也下力張反孔注尚書粮儲庤􂮴𥺢使足食
也顧野王云粮粮也亦作糧)。

鸛蚊(古亂反毛詩傳云鸛水鳥長鳴而喜箋云水鳥將陰雨則鳴穆天子傳云鸛鷄日飛八百里郭璞云即鵑鷄鵠
屬也說文從鳥從雚聲下音文也)。

駑鈍(弩胡反博雅駑駘也禮記囟年乘駑馬顧野王云六種馬最下者也)。

逷自(聽歷反爾雅云逷遠也正作逖)。

龍𨸏(浮有反爾雅大陸曰𨸏廣雅丘無石曰𨸏象形字集文作埠非也)。

賮寶(秦信反蒼頡篇賮財貨說文從貝􄋬聲)。

甿階(麥耕反博雅甿癡也說文田民也從田亾聲)。

更號(胡到反孔注尚書號施令也集文作蹏非也)。

讜言(當朗反聲類讜善言也顧野王云讜直言也)。

猗歟(倚知反毛詩傳云猗嗟歎辭說文從犭奇聲下與諸反孔注論語歟語辭也韻略作㺞)。

** 集沙門不拜俗議卷第三

謇􃌲(居展反周易謇難也方言謇吃也楚語也郭璞云亦北方通語也聲類亦作𧮎字下我各反顧野王云􃌲正直
之言也廣雅􃌲語也)。

之躅(重錄反漢書音義躅跡也三輔謂牛蹄處為躅)。

瀨鄉(來蓋反)。

輶軒(以周反毛詩傳輶輕車也說文從車酋聲酋音同上下許言反左傳乘軒者大夫車也說文從車于聲也)。

寮寀(了彫反爾雅寮官也亦作潦下倉改反爾雅寀官也說文從宀釆聲也)。

亟涉(欺吏反爾雅亟數也音朔又音兢力反說文從二從人從口從又又音手也言人君天地之間口手為亟)。

窊隆(烏瓜反說文􂔚邪下也從穴瓜聲下力中反)。

九垓(改孩反許叔重注淮南子九垓九天此從土亥聲)。

慙惕(雜含反說文慙媿也從心斬聲下天曆反孔注尚書惕懼也毛詩傳云惕忉也忉音刀說文從心易聲)。

稊稗(弟西反爾雅稊似稗一名英說文從禾弟聲下蒲賣反杜注左傳云稗似穀非穀也說文從禾卑聲)。

凋訛(鳥寮反說文凋刻鏤晝文也正作彫爾雅作雕古文作彫)。

竊服(遷𦵮反鄭注周禮云竊盜也說文從穴廿米從􃰚集文從爿作竊非也)。

天睠(厥倦反前已釋)。

刳斮(苦姑反孔注尚書刳剔也說文從刀夸聲下側略反孔注尚書斮折也爾雅削也廣雅斷也說文從斤昔聲)。

弗靡(靡陂反費也)。

駁雜(邦角反司馬彪注莊子踳駁不調壹也說文駁不純也從馬爻聲)。

簪紱(側林反蒼頡篇云簪笄也男子以固冠婦人為首飾說文從竹替聲下分物反蒼頡篇紱綬也說文從糸犮聲
字書亦作􃩦)。

研覈(五肩反博雅研思慮熟也說文作研字字書作􄋭下行革反說文覈考實事也從西敫聲)。

義藉(情夜反周易藉用白茅顧野王云藉薦也說文從草耤聲)。

彞章(以脂反鄭注禮記云彞法也爾雅常也尚書彝倫攸敘是也說文從糸米廾􃭼)。

衷道(竹隆反說文衷誠也從衣中聲集文作􄋮非也)。

復軔(仁振反王逸注楚辭云軔支木車也說文礙車也從車刃聲也)。

翾鵬(血玄反說文小蟲飛也從羽睘聲下蒲騰反莊子云北溟有魚名曰鯤鯤化而為鳥曰鵬)。

逸鷃(鳥諫反賈注國語云鷃一名鴈或作鴳)。

芟薙(所銜反毛詩云芟除草也說文從草從殳下體計反鄭注禮記薙迫地芟草燒之草不復生大雨降其地美可
耕稼也說文從草雉聲)。

蔕芬(丁計反聲類蔕果鼻也下芳文反方言芬香也)。

搔首(㛮刀反許叔重注淮南子云搔抓也說文刮也從手蚤聲)。

捫心(莫奔反聲類捫摸也說文從手門聲也)。

隳肝(許規反杜注左傳云隳毀也說文從爾從隋聲也)。

叡想(悅歲反賈注國語云叡明也廣雅智也孔注尚書聖也說文從𣦻從目從谷省聲古文作睿籀文作叡集文作
叡非𣦻音在安反)。

懷鉛(悅泉反考聲云錫類也說文鉛青金也從金􃷄聲)。

萬藾(來帶反韻詮云藾草也顧野王玉篇云蒿屬也藾蒿薛蒿也說文從草賴聲)。

靦顏(上天典反韻詮云面慙也韻英云面恧也或作𩉊􄋯𡆎考聲云慙辱之時面且羞恥也說文面見貌從面見聲)。

赧畏(女簡反說文赧面慙赤也從赤及聲及音展從皮非也)。

** 集沙門不拜俗議卷第四

沛王府(補蓋反郡名也)。

沖寂(情歷反方言寂安靜也說文無人聲也古作􃱨或作𡧯今通俗作寂)。

紉􄋰(女珍反顧野王云紉繩縷也郭璞注方言今亦作線貫針為紉廣雅紉裂也說文從糸刃聲下滓基反毛詩
傳云􄋰帛黑色也說文從糸􄋱聲􄋱音􄋰集文作緇俗字也)。

稽顙(上溪禮反考聲云拜而首至地又至手也又作稽愽雅作稽下桑朗反方言顙額也何休注公羊云稽顙謂
叩頭於地也)。

鼓檝(上姑五反動也說文從豈從􄋲音討刀反集文從皮作皷誤也壴音朱樹反下子葉反毛詩傳檝行船具也又
棹也亦作揖)。

舟航(胡郎反方言航舟名也說文從舟元聲集文作航俗字也)。

探􄃓(他含反說文探甞試取其意也從手罙聲罙音深下仕責反劉獻注周易賾幽深之極稱也說文從𦣞責聲集
文作賾俗字也)。

宕(杜浪反說文宕度於所往也又過也從宀石聲)。

窈冥(上𦝫鳥反郭注爾雅窈幽靜也說文深遠也從穴幼聲下莫瓶反毛詩傳云冥夜也說文幽暗也從曰從六謂
十六日而月始虧冖聲)。

嶷爾(上魚力反字指曰𡻗嶷上峯貌也下而紙反)。

圓湛(直減反案湛猶清也考聲水澄貌也說文從水從甚聲)。

忸金(女六反賈逵注國語忸怩慙色在顏也廣雅云戚咨也說文從心甚聲)。

蒭蕘(上測俱反下皎堯反毛詩傳云蒭蕘草薪也)。

樽爼(祖昆反鄭注周禮楢酒器也說文作尊又作鐏亦作􄋳下側所反孔注論語爼禮器也方言肉几也說文從
半肉在且上也)。

􄋴聞(血絹反蒼頡篇讂懸書有所求也說文流言也又語不實也從言敻聲集又作讂不成字也)。

浹淢(茲頰反韓詩浹沾徹也遍也毛詩傳浹達也說文從水夾下榮洫反洫音兄域反孟子域居也說文封也或從
土或聲)。

彩絢(血絹反馬注論語絢文貌也鄭注儀禮彩文成曰絢說文從糸從旬聲)。

迦膩色迦(尼致反梵語王号也)。

親紆(依于反杜注左傳云紆曲也說文縈紆也從糸于聲)。

之蹕(賓蜜反鄭住周禮蹕謂止行者清道若今時警蹕也說文從足畢聲)。

凝􄊕(魚陵反下血縣反劉兆注穀梁􄊕深遠也說文從𥄎人在穴上𥄎音兄劣反)。

希締(弟奚反王逸注楚辭締結也說文結不解也從糸帝聲)。

理懵(墨鄧反杜注左傳懵悶也考聲慙也或作瞢也)。

釁伐(許覲反杜注左傳云釁罪也說文從分從酉集文從􃲅作釁非也)。

聽矚(鍾辱反韻略矚視也說文從目屬聲集文作矚俗字也)。

寰中(滑關反劉兆注穀梁傳寰王者千里內封域也說文從宀睘聲也)。

弛法(詩紙反前已釋訖)。

紊典(文奮反孔注尚書紊亂也說文從糸文聲集文作􄋵非也)。

而汨(雲筆反王逸注楚辭泪去也方言疾也從水曰聲曰音越)。

馴巨(侚遵反博雅云馴禽獸擾狎也司馬彪注莊子馴從也說文從馬川聲)。

不揣(抅委反柱注左傳揣度也說文量也從手瑞省聲)。

** 集沙門不拜俗議卷第五

較而(江岳反博雅云較明也說文從車交聲)。

豆盧暕(古限反人名也集文從東作暕誤也)。

白虹(胡公反爾雅螮蝀虹也白虹者卷氣也)。

裨教(婢支反毛詩傳云裨厚也博雅典也說文增也從示卑聲)。

纔高(在來反東觀漢記纔僅能也考聲云蹔也說文云從糸毚聲毚音牀咸反也)。

膜拜(莫音郭注穆天子傳膜胡跪禮佛稱南膜也說文從肉莫聲)。

覿天(庭歷反何注公羊傳覿見也說文從見賣聲)。

黼縠(方武反爾雅黼繡也文章也郭注云黼文畫為斧文也鄭注禮記云以羔與狐白雜為黼文也說文從薾甫聲
薾音丁雉反下紅穀反釋名云縠紗也說文羅屬也從糸􃴸聲)。

鷩弁(鞭滅反鄭注周禮畫鷩雉所謂華虫也山海經云華山多赤鷩郭注云雉屬也赤冠背金色頭綠尾中有赤毛
鮮明爾雅云似山鷄而小杜注左傳云鷩山雉以立秋來立冬入水化為蛤也說文從鳥敝聲下皮變反說文弁冕也)。

弱齔(禮記云二十曰弱冠下初謹反鄭注周禮男子八歲毀齒曰齓說文從齒七聲集文作齓非也)。

黔首(儉廉反鄭注禮記黔首民也說文從黑今聲)。

澹泊(談濫反下傍愽反)。

莘莘(所臻反毛詩傳云莘莘眾多貌又長貌也說文從草辛聲)。

長撎(依計反說文揖揖也從手壹聲)。

璽誥(思紫反鄭注周禮云璽印也賈注國語封書也應劭注漢書信也說文從玉爾聲下高号反爾雅誥謹也古王
者号今以謹勅也)。

且􄋢(盈益反孔注尚書𣀇厭也說文終也解也從支睪聲集文從犬作𤢕誤也)。

愧怍(鬼位反杜注左傳愧慙也博雅恥也說文作媿下藏作反說文云怍慙也從心乍聲)。

猊國(五奚反師子也或作麂也)。

􂏬山(麤紅反集文作葱誤也)。

** 集沙門不拜俗議卷第六

程士顒(虞恭反)。

諛邪(庾朱反說文諛諂也從言臾聲集文作諭俗字也)。

𧶝眾(莫候反毛詩傳云賈買也說文從貝夘集文作𧴵俗誤)。

媲偶(批計反考聲云匹也比也說文媲妃也從女𣬉聲𣬉音卑雞反)。

􄋶杖(合甘反玉篇云實心竹也俗曰滿中竹出南中堪為柱杖正字從竹函聲)。

絀以(椿律反廣雅絀縫也說文從糸出聲)。

淪湑(相與反韻詮云露貌從水)。

忍鎧(開愛反說文甲也從金豈聲或上聲也)。

慣甲(開患反衣甲也或作遦著甲也)。

慴魔(章葉反爾雅懼􂤦也或作懾)。

㪷藪(上音斗考聲云斗藪振訊扞衣裳也或曰頭陁㪷藪煩惱也少欲知足也)。

襵衣(上占葉反博雅襵襞衣也說文從衣聶也)。

孜孜(子思反孔注尚書孜孜不懈怠說文汲汲也)。

𤼙傴(劣拳反手足病也集文作攣亦通下嫗矩反博雅云傴僂曲脊也)。

齒齲(駈字反說文齲齒病也從齒禹聲)。

郯子(淡南反人姓也造烏占)。

恂恂(思遵反王肅注論語云恂恂溫恭貌也廣雅云敬也郭注爾雅恒戰慄也說文從心旬聲)。

蠱爻(上音古鄭注周禮云蠱毒也周易有蠱卦下効交反卦六爻也)。

談誚(䕴曜反孔注尚書云誚相責讓也蒼頡篇云訶也又嬈也方言齊楚宋衛之間謂讓曰誚又作譙)。

蠹害(都故反穆天子傳云蠧食書虫也說文木皮內虫也)。

螟螣(覔瓶反下鄧得反毛詩傳云食禾苗心曰螟食苗葉曰螣說文從虫作􄋷集文作􄋸誤也)。

八紘(獲萠反許注淮南子云八紘謂之八方說文從糸厷聲)。

盤蔚(氳欻反蒼頡篇云蔚蔚文也又盛也說文從廾尉聲)。

自糜(美悲反說文麋粥也)。

埏形(設連反許注淮南子埏柳土為器也說文從土廷聲)。

塵黷(同鹿反蒼頡篇云垢黷也說文握持垢也從黑賣聲)。

扆旒(依豈反鄭注周禮扆斧謂之黼其繡帛黑彩也以絳皂為質扆制如屏風然鄭注儀禮如縑素屏風有斧文所
以示威也說文從戶衣聲下柳由反毛詩傳云旒章也顧野王云旒即斿也禮記天子玉藻十有二旒是也說文從於
㐬聲於音偃㐬音流)。

膚腠(下倉候反鄭注儀禮腠膚理也說文從肉奏聲)。

耆耋(田結反爾雅耋老也毛詩傳曰八十日耋孫炎子曰老人面色加鐵也說文從老)。

式抃(皮變反王逸注楚辭云交手曰抃說文云拊手箠也從手卞聲也或作拚也)。

楚箠(隹累反說文箠以杖擊也從竹或作捶)。

罄爝(輕逕反爾雅罄盡也說文從缶殸聲音口耕反下子藥反字書爝苣火也說文云以火拂除祅也從火)。

淵壑(烏玄反說文淵水深也從水𣶒聲廟諱呼取泉音下呵各反山海經云壑谿也爾雅云虛也說文云溝也從􃰺
從谷集文從土作􄋹亦通也)。
一切經音義卷第八十八



一切經音義卷第八十九

翻經沙門慧琳撰

* 音梁朝高僧傳

從第一盡第六卷

*** 高僧傳第一卷(慧皎集傳　慧琳音)

鋒鏑(上捧容反文潁注漢書云鋒銳也說文云鋒即兵刃端也從金夆聲夆音同上下丁曆反廣雅云鏑箭鏃也說
文鏑箭鋒也從金啇聲啇音同上)。

蔡愔(下挹針反文字典說云愔和也從心音聲蔡愔人名也)。

雒邑(郎各反劉向典略云漢朝火德王為水􄊪􄊪能剋火故去水而加隹)。

懟恨(上錘類反爾雅云懟怨也說文從心對聲也)。

不悛(下取宣反孔注尚書云悛改也說文悛上也從心夋聲夋音七旬反)。

䢼亭湖(上拱龍反異菀云䢼邑名也晉書郭璞傳云䢼亦亭名也郡國志案圖籍云豫章郡有䢼亭湖前內
典錄音義已釋)。

讚唄(上佐旦反釋名云讚謂稱人之美也文字典說讚猶褒揚其美德也從言贊聲贊音同上下牌拜反文字典說
唄讚梵聲也從口貝聲)。

長跽(奇蟻反莊子云擎跽曲拳人臣之禮也說文云跽長跪也從足忌聲或作􄋺)。

一椷(下陷緘反廣雅云篋謂之椷說文篋也從木咸聲傳中作凾俗用亦古字也)。

矛楯(上賈侯反鄭箋詩云予兵也考工記云酋矛有四尺也說文矛長二丈建於兵車也象形字古文從金作𨥨又
從戈作𢦵傳中從牟作鉾音訓亦同俗字也下脣准反鄭注周禮云楯可以藩蔽者也案楯即今牌也說文云楯瞂也
所以杅身蔽目象形字也𤟢音代)。

圖讖(上度奴反左傳圖畫也謀樣也鄭注周禮圖謂考績之言也何注公羊傳云計也說文圖畫計難也從口􂞺
聲􂞺音徒難意也轉注字也下楚譖反蒼頡篇云讖驗也說文從言韱聲也韱音僉也)。

惛漠(上忽昆反孔注尚書云惛亂也說文云惛不憭也從心昏聲憭音了下茫博反鄭注爾雅云漠謂靜察也楚辭
云欲寂寞而絕端說文漠謂北方幽冥沙漠也從水莫聲也)。

鎗然(上策爭反字統云鎗鎗踵聲也說文從金倉聲也)。

砧鎚(上縶林反郭注爾雅云碪謂斫木質也蒼頡篇云鈇也考聲擣衣石也從石作碪與砧字同文字典云從木
甚聲字書又從支作􃳈或作枮音訓並同下墜追反方言云鎚重也考聲鑯鎚也文字典說從金追聲亦從垂作錘音同
傳文作搥俗字也)。

苛虐(上賀哥反賈逵注國語云苛酷也博雅云怒也廣雅云煩虐也說文從草可聲也傳文作荷非也)。

孫綽(下昌約反晉侍中孫綽字興公人名)。

欻然(上薰律反說文欻忽也從欠炎聲)。

燉煌(上遁魂反下音皇漢書云燉煌郡沙州也武帝元年分酒泉郡置之也杜林注云燉煌以為古瓜州也古今正
字燉煌二字並從火形聲字也)。

漱水(上艘宥反字書云漱激蕩也說文漱盥盪口也從水欶聲亦會意字也欶音朔也)。

汧陽縣(上遣延反班固西都賦云汧涌其西字林云汧水出右扶風字統云汧西北入崤凾渭也說文從水
開聲幵音牽)。

既㥲(下叱人反字書云正作悳顧野王云悳謂恚也古今正字從心真聲也)。

琅瑘王珉(上浪當反漢書云琅邪郡今沂州也下密彬反人名也彬音彼珉反)。

金日磾(日音人質反下邸埿反漢侍中姓名也)。

髫年(上田遙反蒼頡篇云髫髦也文字集略從周作䯾小兒髮也字統云髫小兒為飾也文字典略從髟召聲亦從
齒作齠髦音毛)。

敷析(上撫無反孔注尚書云敷施也說文從攴􂔂聲下星積反孔注尚書云析分也文字典說云剖也從木斤聲傳
中作㭊俗字也)。

*** 第二卷

倜儻(上汀歷反下湯朗反司馬相如封禪書云倜儻窮變也顧野王云倜儻猶出群也史記云好奇偉倜儻是也古
今正字倜儻二字並從人從倜黨皆聲也)。

淵粹(上一玄反下雖醉反王弼注周易云精純也廣雅云純也說文云粹不雜也從米卒聲或從目作睟音訓同)。

研覈(上齧堅反博雅云研思慮熟也說文云研磨也從石幵聲幵音牽或從手作揅􄋻並古字也音訓並同下衡革
反聲類覈覆也漢書云其審覈之務準古法也說文考實事也從西敫聲西音呼嫁反敫音擊)。

勍敵(上竸迎反埤蒼勍健也廣雅武也說文猶強也從力京聲下亭曆反杜注左傳云敵對也又當也爾雅云匹也
說文云敵述也從攴啇聲述音求亦配匹也攴音普卜反啇音的傳文作敵俗字)。

狼狽(上音郎下音貝文字集略云狼狽敗亂也桂菀珠叢云狼狽猝猲也考聲猝遽也又戾狼也古今正字狼狽
並從犬形聲字猝音卒)。

僅以(上音近廣雅云僅猶少也何休注公羊傳云僅劣也賈逵注國語云僅纔能也說文亦財能也從人堇聲堇音
謹)。

忘倦(上音亾顧野王云忘不憶也下權眷反孔注尚書云倦猶懈也蒼頡篇云倦約也廣雅云極也亦亡也說文
云疲也從人卷聲聲類從力作劵博疋作勌亦通)。

紕僻(上匹彌反禮記云一物紕繆民不得其𣦸鄭注云紕錯也說文從糸比聲糸音覔下娉壁反鄭箋毛詩云僻謂
邪僻也顧野王云僻謂為事枉不中理也說文僻避也從人辟聲也)。

僧䂮(下良若反僧名也考聲云䂮磨刃也)。

僧叡(營桂反沙門也孔注尚書云叡智也說文從𣦻從目從谷省𣦻音殘)。

歐噦(上謳狗反左傳云伏㢭歐血是也說文云歐猶吐也從欠區聲㢭音滔又區侯反下冤越反禮記子侍父不敢
噦噫嚏欬說文云噦猶氣悟也從口歲聲噫戹界反嚏音帝欬音開葢反)。

齎此(上祭奚反鄭注周禮云齎行道用財也又注禮記云齎所以給與也顧野王云持也廣雅云送也說文持遺也
從貝齊聲也傳作賷俗字也)。

棄諠(下喧袁反俗字也字書云從雚作讙鄭玄注禮記云讙嚻之聲也方言云讙讓也廣雅云鳴也古文從雨口為
吅字猶驚也義與諠讙並同亦已見前釋)。

酬􄋼(上時周反爾雅云酬報也郭注云酬相報荅也鄭注禮記云酬之言周也謂忠信為周說文獻也從酉州聲又
古作醻傳文從言作詶俗字下正對字丵音士角反傳文作對俗字也)。

妾媵(上僉葉反鄭注禮記云妾之言接也白虎通云言以時接見也見賢鷰反文字典說云從女從立會意字也下
食證反爾雅云媵送也何休注公羊傳云媵謂姪娣之媵也古今正字從女朕聲也姪音迭也娣音弟也)。

棘林(上矜力反鄭注周禮棘取其赤而外有刺毛詩傳云棘棗也說文棘似棗叢生從竝朿會意字也)。

操筆(上倉刀反說文云操把持也從手喿聲喿音燥下悲密反郭注爾雅云蜀人呼筆為不律史記云蒙恬造筆
說文從竹聿聲傳文從毛作笔非也恬音牒兼反)。

與䞋(下楚覲反與嚫字同即䞋僧錢也)。

太子泓(下戹宏反人名也博雅云泓水深貌說文水下深也從水弘聲也)。

于闐(下田練反胡語西國名今在安西南二千餘里貫屬安西從門真聲傳作填也)。

詭滑(上歸委反毛詩云無縱詭隨鄭箋云無聽放詭而隨人為惡也淮南子云蘇秦以百詭成一信許叔重曰詭
猶慢也說文責也從言危聲下還八反說文云滑利也從水從骨聲也)。

謗讟(上博浪反杜注左傳云謗猶毀也說文從言旁聲下同祿反方言云讟猶痛也廣雅云惡也杜注左傳云誹也
說文讟痛怨也從誩賣聲傳文從黑作黷非也誩音競也)。

五舶(下音白莊子云以水為舟則稱衛舟太白司馬彪注云太白亦船名也廣雅云舶舟也蒼頡篇云舶大船也古
今正字從舟白聲)。

傭織毾(上勇鍾反孟子云傭猶役力也顧野王云伇力受直若傭廣雅云傭使也古今正字傭價於人者也
役從人庸聲下貪荅反埤蒼云毾㲪即毛席也釋名云毾㲪施之大牀前小榻上所敷牀者也考聲云毾㲪西域織毛
為文彩也古今正字從毛􂰌聲􂰌音同上㲪音登)。

慙悟(上雜甘反說文云慙愧也從心斬聲下吾故反說文云悟覺也猶明憭也從心吾聲傳文作慚誤亦通憭音了)。

託跋燾(次盤末反下音道魏第三主名也)。

𧮃於(煙見反毛詩傳𧮃安也或作宴亦通)。

*** 第三卷

髫齔(上音條前第一卷已訓釋下梵謹反鄭注周禮云齔謂男八歲女七歲毀齒也字統云女七月生齒七歲而齔
男八月生齒八歲而齔也說文從齒七聲)。

舛闕(上川兖反司馬彪注莊子云舛駁之言許叔重注淮南子云舛相背也顧野王云差舛不齊等也說文云舛對
臥也從夕從􃱇相背也會意字也傳文作舛通也)。

躡懸縆(上尼輒反方言云躡猶登也蒼頡篇云躡延也象晴虹大矯而亘空以索亘向而直渡曰縆傳文從
鬲作踾傳寫誤非也下亘恒反說文云縆索也從糸恒聲亦從木作𣕲急烈貌也)。

噤戰(上琴飲反楚辭云噤閉口而不言也王逸注楚辭云閉口為噤也說文從口禁聲也亦作唫)。

來蹲(下徂昆反淮南子云蹲即踞也杜注左傳云聚之坐也說文亦踞也從足尊聲)。

舓脣(上時耳反說文云舓以舌取物也從舌易聲或從氏作舐)。

幽梗(上一由反毛詩傳云幽深遠也又云黑色也爾雅云徼也說文幽隱也從𢆶從山會意字也𢆶音同上下耕杏
反莊子云梗礙也說文山榆木可為无夷也亦猶直也從木更聲)。

儁遠(上遵峻反杜注左傳云儁絕異也考聲才過千人也古今正字從人雋聲亦作俊雋音全兖反)。

盂盛酪(上音于方言云盌謂之盂椀之大而无足者是說文從皿于聲盛音城鄭注周禮在器曰盛說文盛
黍稷器也從皿成聲下郎各反禮記云以為醴酪也鄭注酪酢𧟭也釋名云酪乳汁所作也古今正字從酉各聲醴音禮
𧟭音在也)。

遑遽(上音黃蒼頡篇云惶恐也廣雅懼也古今正字從辵皇聲或從心惶訓用並同下渠御反杜注左傳遽畏懼也
鄭注禮記云遽猶猝也考聲云急速也古今正字從辵豦聲也猝音倉骨反辵丑略反傳文作懅同也)。

勔俛(上綿褊反下音免毛詩傳云勔俛勉力也桂苑珠叢亦勉也考聲云勔俛猶不倦也古今正字從力面聲並形
聲字傳文從黽作僶通也)。

煨燼(上猥迴反廣雅煨猶熅也說文煨盆中火也從火煨聲下辭盡反俗字也正從火作燼方言云燼猶火餘也
杜注左傳燼火燒餘木也故御注孝經序云況泯絕於秦得之者皆煨燼之末說文從火作燼從盡省聲也)。

􂾖憩(上桑旦反從肉㪔聲下卿刈反韻英憩息也)。

克捷(上克猶能也爾雅云勝也傳文從刀作剋同下潛葉反毛詩傳云捷即勝也杜注左傳云捷亦克也考聲云戰
勝曰捷說文云捷㯿也從手疌聲疌音同)。

傔至(謙念反韻英云傔從也從人兼聲)。

懇惻(上康很反鄭注周禮云懇堅忍貌也禮記上檀弓云懇乎其至考聲云懇至誠也說文從心豤聲豤音坤穩
反下楚色反廣雅云惻悲也說文云痛也從心則聲也)。

黔首(上儉炎反鄭玄注禮記黔首民也史記云始皇二十六年更名民曰黔首也說文黔黑黎也從黑今聲)。

悃愊(上苦本反下憑逼反王逸注楚辭云悃志純也廣雅云至也張晏注漢書云悃愊猶至誠也說文云憤至誠謂
之悃愊二字並從心困畐皆聲也)。

聳峙(上栗勇反郭注方言云聳猶高也或作竦莊子云竦立而高也說文從耳從聲下持理反考聲云峙山特立也
說文從止寺聲傳文從山作峙俗用)。

鄮縣(上謀候反漢書會稽郡有鄮縣亦地名也從邑賈聲)。

鄯鄯(音善磧西蕃國名也今安西四鎮東鎮焉耆是也西去安西七百里也)。

投簪(下譖森反集訓云頭冠中玉簪也連上頭冠令其不墜說文作旡首笄也象形傳文作簪俗字也)。

火艦(下咸黤反廣雅云艦舟也埤蒼云艦板屋船也考聲云火艦謂戰船也古今正字艦謂船上下重也從舟監聲
也)。

命濟(上明丙反傳文誤作令非也下節計反孔注尚書云濟猶渡也說文從水齊聲古文作㴉音訓同傳文作濟俗
字也)。

水齊(下情細反鄭注周禮云以量節之曰齊考聲云分叚之劑從刀傳文作借用也)。

深駛(下師事反蒼頡篇云駛猶急疾也文字典說云駛謂馬行疾也古今正字從馬史聲)。

譙王(上徂宵反案漢書沛郡有譙縣即譙王之食邑地也說文從言焦聲)。

諳究(上暗含反廣雅云諳諷也埤蒼云誦也東觀漢記云皆諳具數考聲云諳記也古今正字從言音聲亦作論下
鳩又反毛詩傳云究窮也郭注爾雅云盡也說文從穴九聲)。

迭相(上田結反郭注方言云迭猶代也說文亦更也從辵失聲辵音丑略反聲類從足作趺跌即過也非此義也)。

樞要(觸朱反郭注爾雅云戶扉樞也廣雅云本也韓康伯注周易云樞機制動之主也孝經序要云而撮其樞要也
說文從木區聲)。

揜唱(上淹儼反毛詩傳云揜撫也字書作奄又從手作掩訓義同說文云揜覆斂也從手弇聲弇音同上也)。

*** 第四卷

卓犖(下龍角反班固西都賦云卓犖諸夏呂延濟注云卓犖超絕也考聲云卓犖高貌也說文從牛從勞省聲)。

庾敱(下𦫿孩反潁川高士名也左傳云高陽氏有才子八人隤􄋽之類是也說文􄋽所有治也從文豈聲)。

肸響(上忻說反楊雄甘泉賦云肸響豊融劉良注云肸響布寫也孟子云聲響遍布也說文從八從肉作􄋾血脉在
肉中􄋾􄋾而動也案響者應聲也高崖大屋聲往迴應謂之為響注聲遠布也)。

執麈􄀲(上正執字從失從􃳑􃳑亦聲失音戟􃳑音女涉反次朱與反郭注山海經云麈似鹿而大者也聲類
云麈尾可為扇也晉書云王夷甫甞執玉柄麈尾與手不別也說文云麈鹿屬也大而一角從鹿主聲下正尾字也)。

沙汰(音太廣雅太濤鍊也沙汰去惡物也)。

遊獵(下廉輒反鄭箋毛詩云宵田為獵賈注國語云獵猶取也說文從犬巤聲傳文作獦同也)。

鑿穴(上音昨說文鑿從金從丵從臼從殳已見前釋丵音士角反殳音殊下玄決反)。

著屐(上張略反下擎戟反孔叢子云著高頭方履以見平原君是也莊子以屐屩為服謂今之有齒履也說文履謂
屩也從履省支聲)。

剡山(上時冉反案剡山今越州剡縣山名也)。

嘲之(上陟交反蒼頡篇云嘲調也顧野王云嘲謂相戲調也說文從口朝聲也)。

賻錢(上扶務反鄭注周禮云賻喪家謂捕助不足也穀梁傳云歸死者贈生者曰賻古今正字從貝尃聲尃音普􃑝
音豊諷反)。

才藻(下遭老反孔注尚書云藻水草有文者也毛詩傳云藻水菜也案才藻俞人之才若藻之有文也古今正字從
草喿聲喿音燥到反說文從王作澡義同也)。

駿逸(上遵峻反郭注穆天子傳云駿馬之美稱也郭注爾雅云駿猶迅速也亦云疾也說文云馬之良材者也從夋
聲夋音七旬反也)。

桀蹠(上䖍孽反考聲云桀夏后氏帝謚号也孔注尚書云桀都安邑也謚法云賊人多累曰桀劉熈云以惡逆累賢
人也囚夏桀就以為謚也說文云桀桀也從夕從井辜在木上也夕音雖井音𨀗下征亦反莊子云盜蹠兇惡人也說文
云私利財物曰盜玉篇云跖足下也今亦為字桀亡國之君也跖盜蹠也兇人之類也)。

遲君來(上池尒反說文正遟字也從牛從尾省聲傳文作遅俗字)。

摽揭(上必逍反司馬彪注莊子云元本摽未戰國策云舉摽甚高說文從手票聲票音必遙反下處孽反鄭注周禮
云表志謂之揭顧野王云摽謂揭表以識之識音志說文云揭猶高舉也從手曷聲)。

􄊪􄊪(微匪反劉獻注周易云􄊪􄊪猶微也毛詩傳云勉也韓詩外傳云進也楚辭云勉遏中也古今正字從酉從爨
省)。

秉二兆(上兵皿反毛詩傳云秉操也又云抱也賈逵注國語云秉猶執也廣雅云持也說文云秉禾也從又
持禾會意字也傳文作乘書誤也)。

靈模(莫晡反埤蒼模寫物之形也廣雅亦形模也說文云法也從木莫聲傳文從扌作摸通用也)。

齊齡(下歷丁反廣雅云齡年也鄭注禮記云齡齒人壽之數也說文從齒令聲案傳文齊齡二儀者謂壽等天地也)。

祥誣(上矣嬌反考聲云地反物也鬼怪也或從言作訞說文從示芺聲也芺音同上傳中從女作妖通也下音無杜
注左傳云誣欺也鄭注禮記云妄也加謗也說文加言也從言巫聲也並形聲字)。

丘禱(下刀老反鄭注周禮云求福曰禱包注論語云禱請於鬼神記文云告事求福也從示從壽示音祇)。

奮宏轡(上分問反馬融注尚書云奮明也說文云奮飛也從奞在田上會意也奞音雖下悲媚反毛詩云執
轡如紃顧野王云轡所以制車中馬也又轡馬勒也說文云轡馬轡也從絲從軎會意字也軎音衛也)。

漱流(上搜又反韻英云洗滌口也韻詮云含水搜洗牙齒間也今言漱流者學道山中服食松木飲漱長流以養天
年屏絕人間樂其道也從水欶聲)。

襤縷(上臘躭反孔注論語云襤麻蘊也鄭注禮記蘊亦綿纊也又云舊蕠也說文作縕從絲昷聲昷音溫下龍女反
說文云縷綾也從糸婁聲婁音樓也)。

踧踖(上子育反下精亦反考聲云踧踖行不進也廣雅云畏敬也馬融注論語恭敬貌也說文踧踖行平易也二字
並從足叔昔皆聲傳文作跗俗字也)。

􂗔破雛行(上控缶反桂菀珠叢云㲉卵外皮也古今正字從夘從殼亦聲也殼音同上傳文作殼俗字下
鋤娛反郭注爾雅云雛生而自食者也說文云雛雞之子也從隹芻聲芻音楚俱反籕文作鶵傳文作雛通也)。

餘姚塢(下烏古反字統云塢古城也說文從𨸏作隖謂小障也傳文從土作塢俗字也)。

異操(下倉誥反王逸注楚辭云操猶志也顧野王云持志貞固曰操說文云操抱持也從手喿聲喿音先到反)。

雩塖(上音詡于反漢書云雩婁縣名管廬江豫章郡考聲云吳邑名也傳文從山作嶀字書及郡國志並無此嶀字
多恐傳寫誤耳下音繩考聲從土作埵小山也案郡國志埵亭在剡山)。

有窪隆(上烏花反廣雅云窪猶下也淮南子云牛蹄之窪不生鱣鮪亦小水貌也說文從穴洼聲洼音同上
下六沖反郭注爾雅云隆中央高也鄭注禮記云隆盛也說文云從𨸏從㚅)。

澡沐(上遭老反顧野王云澡猶洗潔也)。

尠能(上仙淺反賈逵注國語云尠猶寡也說文能也從是少聲會意字也)。

鏗鏘(上客羹反禮記子夏曰鍾聲鏗鏘撞擊之聲也孔注論語云鍠尒投瑟之聲下鵲良反毛詩傳云鏘鏘鑣聲
說文鏗鏘二字並從金堅將皆聲鑣音彼苗反)。

倐忽(上音書育反)。

*** 第五卷

馬樎(下所六反方言云梁宋間謂馬櫪為樎郭注云樎食馬器也傳作􄋿恐誤非也感通錄亦有此字義同載在道
安傳)。

馬􂍒(下斗侯反廣雅云樓篼囊也說文亦食馬器也從竹兜聲傳文作兜即鎧也非本義也)。

習鑿齒(上正習字說文從羽從白次音昨下􂗙耳反習鑿齒襄陽高士名也)。

籠罩(上祿東反莊子云如鳩之在籠籠覆也古今正字從竹籠聲下嘲教反字書云罩覆也郭注爾雅云罩即捕魚
籠也說文捕魚籠也從冈卓聲傳文作寵非也)。

閬風(上郎盪反廣雅云崑崙有三山一名閬風是也說文云閬高門也從門良聲)。

江湄(下美悲反詩云在水之湄爾雅云水草交曰湄說文從水眉聲)。

千斛(下紅穀反儀禮云十斗曰斛說文義同從斗角聲傳從百作㪶俗字也)。

為龠(陽灼反蒼頡篇云龠即五撮也漢書古龠起於黃鍾一龠容一千二百黍重十二銖二龠為合合者龠之量也
說文云龠理也亦樂管也從品從侖會意字也量音良文反傳文從草作蘥通也)。

篆銘(上傳戀反王注周易云篆者傳也姖周宣王臣史籀作大篆嬴秦李斯作小篆減省大篆而為之從竹彖聲)。

輟哺(上轉劣反鄭注論語輟止也從車叕聲叕音同上下蒲慕反教孩子初喫食法許叔重曰口中嚼食與之
也說文云哺咀也從口甫聲咀音秦與反)。

懍然(林甚反方言懍敬也孔注尚書云懍危懼貌也古今正字從心稟聲)。

龍驤(下削陽反晉書云王𤀹為龍驤將軍呂瓚注漢書云驤起也亦馳也說文驤低昂也從馬襄聲)。

相枕(下針袵反顧野王云枕臥頭有所薦也說文云從木冘聲冘音淫)。

姚萇(下文良反前秦符堅大將軍篡符為後秦霸主也)。

鞾帽(上吁禾反字書云鞾履靸也釋名云􄌀也兩足各以一􄌁騎也案鞾者葢胡中之服名也從革華聲下毛報
反字書云冒謂冠也古今正字從巾昌聲)。

詳覈(上象羊反毛詩云詳審也說文從言羊聲下衡革反漢書云其審覈之務準古法說文云考實事也從又敫聲
敫音經鷁反)。

東莞(下浣官反案東莞蓋齊地名也)。

麈􄀲扣案(上音主次正尾字麈􄀲扇前卷已訓釋扣音口孔注論語云扣擊也廣雅云持也說文以扣擊
之從手從口古文或從言作𧥣又作叩􄌂音訓葢同)。

次駢(下辯眠反杜注左傳云駢猶合幹也顧野王云駢謂羅列也說文從馬并聲)。

一粒(下音立孔注尚書云米食曰粒說文云粒糂也從米立聲也糂音三敢反)。

一滴(下丁歷反顧野王云啇謂滴瀝也說文滴猶水欒注也從水滴聲啇音同上傳文從帝作渧俗字也)。

棗陽(上音早案棗陽今隨州縣名也說文從重朿會意字)。

汧隴(上遺賢反班固西都賦云汧湧其西古今正字汧水名出右扶風汧亦縣名也西北入渭從水幵聲幵音同上)。

允輯(下音集爾雅云輯猶和也孔注尚書亦集字也顧野王云諧和也說文從車咠聲咠音緝)。

毫氂(上皓高反下李之反漢書云不失毫氂音義云十毫曰氂或從毛作􄌃亦從糸作綵音義並同傳作釐非也)。

猗蔚(上倚冝反廣雅云猗歎美也毛詩傳亦歎辭也說文從大奇聲下氳物反周易云君子豹變蔚其文也蒼頡篇
云蔚草木盛貌也古今正字從草熨省聲古文作)。

確然(上腔缶反易曰確乎其不可拔考聲云堅固也形聲字)。

𡫒瘵(上侵荏反說文寢臥也從宀􄌄聲下音債考聲瘵病也形聲字也)。

*** 第六卷

珪璋(上桂畦反周禮云珪玉珽也自天子降及五等諸侯各執以保其身也白虎通云珪之言潔也說文從重土瑞
玉也上員下方古文從玉作珪與傳文同下灼陽反鄭玄注周禮云半珪曰璋白虎通云璋之言明也說文從玉章聲也)。

博綜(上正愽字說文云博大通也從十從尃尃音浦浦猶布也下宗送反太玄經云乃綜于名宋忠注云所以紀
綜也說文云綜機縷持絲交織者也從糸宗聲糸音覓)。

南逗(下頭候反字書云追留也說文云止也從辵豆聲)。

褊陿(上鞭沔反廣雅云褊猶陿也楚辭云淺智褊能是也說文從衣扁聲下咸甲反字書為廣陿之陿從𨸏從匧陿
隘也傳文從犬作狹非此義也)。

瀑布(上蓬木反說文云瀑疾也從水從暴亦聲也考聲云瀑水懸流曰瀑布也案瀑布者山泉飛流於絕壁之上似
瀑布之狀也孫綽天台山賦云瀑布飛流而界道是也傳文從日作曝或作暴皆非也)。

豔發(上塩漸反毛詩傳云豔美色也方言云秦𣈆之間謂美色為艷也說文云好而長也從豊盍聲也豊音峯也傳
作艶俗字也)。

彙征(上韋貴反廣雅云彙猶類也周易曰拔茅連茹彙征吉王弼注云彙征以其類相牽引也征行也說文從􄋙省
從果轉注字也􄋙音弟)。

心悸(下葵季反毛詩傳云悸有節也說文云悸心動也從心季聲)。

父嘏(下加雅反爾雅云嘏大也說文云嘏遠也從古叚聲遠公故人名也)。

孜孜(子思反孔注尚書云孜孜不怠也廣雅云勉也說文從攴子聲也)。

天溓(下理兼反蒼頡篇云溓淹也宋忠注太玄經云溓然括靜貌也顧野王云王者之政太平則有河溓海夷之瑞
也說文從水兼聲)。

𡉏傳驛(上皮美反孔注尚書云圯毀也郭璞注爾雅云毀覈也說文從土已聲也已音寺也)。

鍮石(上透侯反埤蒼云鍮石似金者考聲亦云鍮石似金西國以銅䥫雜藥合為之或作鋀音同上古今正字義同
從金從偷省聲也)。

信餉(下傷讓反廣雅云餉遺也字林饋也說文亦饟也從食向聲饋音匱饟音同上或從尚作𩜋訓用同)。

短綆(下羹杏反杜預注左傳云綆即汲水繩也方言韓豊之間謂索為綆也說文從糸更聲)。

體羸(上梯禮反顧野王云體即形也亦身之總稱也說文從骨豊聲傳文從身作體俗字也下累危反杜注左傳云
羸弱也賈逵注國語云病也說文云瘦也從羊從𣎆𣎆音力臥反)。

淪湑(上音倫下息余反鄭玄注儀禮云湑清孔注尚書云淪汲也考聲湑沈也廣雅流也說文浚也從水胥聲浚音
峻)。

趑趄(上音雌下七余反周易云其行趑趄博雅云趑趄難行也顧野王云意疑低佪也說文云不進貌也􄌅􄌆二字
並從走次且皆聲且音即余反)。

拯溺(上蒸字上聲杜注左傳云拯猶救助也廣雅云收也說文作枡上舉也從手升聲下寧的反莊子云善浮者不
溺廣雅云溺謂沈溺也文字典說云溺沒水中也從水弱聲)。

馳騖(上直離反字書亦作駝顧野王云駝走也廣雅云奔也說文云駝大驅也從馬它聲也它音駄何反下無輔反
郭注穆天子傳云鶩驅也顧野王云疾馳也楚辭云忽馳鶩以追逐也說文云鶩虬馳也從馬敄聲也敄音同上)。

骸柩(上音諧劉兆注公羊傳云骸骨也顧野王云身體之骨􃴖名曰骸說文從骨亥聲下求救反字書正從匚作匛
有屍在棺曰柩禮記云在棺曰柩說文從匚久聲或從木籕文作匶也)。

鑿壙(上音昨下苦謗反廣雅空也案壙者坎也約山鑿坎為墓曰壙平地為墳曰塚塚深壙淺從土廣聲也亦名坎
也)。

開𡑞(下隨醉反聲類云𡑞埏道也今說文孝聲從土作𡑞𡑞埏道)。

碑文(上彼眉反眾碑者刻石紀功也釋名云碑述君父之功美德以書其上漢惠帝為四皓立碑說文從石卑聲)。

灑落(上生賈反王逸注楚辭云如水灑地也說文云灑汛也從水麗聲汛音信也)。

序讚(下左漢反郭注方言云讚頌所以解釋物理也釋名云讚稱人之美者也顧野王云讚須所以佐助導引褒揚
其德也古今正字從言贊聲贊音同上傳文作讚俗字)。

儁𠁊(上遵峻反尚書云克明儁德杜注左傳云儁謂材絕異也白虎通云禮別名也記賢百人曰儁古今正字從
人雋聲雋音泉兖反或作俊亦通下霜兩反孔注尚書云爽明也郭注方言云貴也說文從㸚從大㸚音隸)。

革躧(師滓反說文云躧即履也莊子云原憲躧履杖梨也蒼頡篇云躧亦曳履徐行也案革躧者今婆羅門皮鞋是
皮底三繻並無綱帶亦無後跟故名革躧聲類作屣與傳文同屨音俱遇反)。

峨嵋(上音蛾下音眉案郡國志云西蜀山名)。

憫默(上旻殞反韻英云憫傷也下懵北反考聲云憫默者情有所傷而不言也韻詮云憫亦默也從心閔聲也考聲
云默靜也從犬黑聲也)。

鋒鏑(上麩逢反文頴注漢書云鋒銳也說文云鋒謂兵刃端也從金夆聲夆音峯下丁歷反廣雅矢鏃也說文云矢
鋒也從金啇聲鏃音宗速反啇音的)。

兇悖(下盆沒反鄭注禮記云悖猶逆也孔注尚書云悖心亂也古今正字不順也從心孛聲孛音同上)。

往􂸝(下被眉反)。

盥洒(漢書云凡洗物曰盥說文澡手也從臼水臨皿會意字也澡音早臼音菊下洗西禮反字書從水從西傳文從
先作洗俗用字)。

漉水(上聾穀反顧野王云灑猶瀝也廣雅漉盡也案漉水者今之沙門以羅濾水以護生去穢故也說文從水從鹿
聲也)。

蘭泓(烏宏反僧名也)。

廬嵸(上音閭下宗孔反埤蒼云巃嵸高貌也上林賦云崇山巃嵸而崔嵬)。

築神廟(上中六反說文築擣也從木筑聲筑音竹也傳文作􃐜非也)。

驚跳(下音條說文云跳躍也從足兆聲類作趒音訓同上)。

虎踞(下居御反說文云踞即蹲也從足居聲也)。

強扞(下寒旦反杜預注左傳云扞猶衛也又云蔽也說文被也從手干聲或從旱作捍)。

衣袷(下監峽反蒼頡篇云袷合也廣雅云重也說文云衣無絮也從衣合聲)。

倏不見(詩育反楚辭云往來倏忽也說文云倏犬走貌也從犬攸聲傳文作􃚩同也)。

道䂮(下良灼反義與略字同僧名也)。

駿捷(上遵峻反爾雅云駿速也郭注云疾也說文良馬也從馬夋聲夋音千旬反下潛葉反毛詩傳云捷勝也杜注
左傳云捷克也說文云捷亦獵也從手疌聲音同上獵音廉輒反)。

為番(下㛯䊟反讀與翻同音韻英云遞代之次也說文從田米聲象獸掌文㛯音芳萬反䊟音晚煩反)。

窪流(泓花反廣雅窪下也前第四卷已具釋)。

形謹(斤隱反韻詮云謹慎也蒼頡篇云謹信也鄭注論語云敬也孝經云謹身節用與義扶同傳文從邑作鄞傳
寫錯非)。

僧揩(坑騃反考聲揩法也模也從木皆聲)。

偭跡(上綿褊反偭跡者隱居也說文偭響也尊壺者偭其鼻也)。

傭書(上音容莊子云傭書於人也顧野王云伇力受直曰傭古今正字從人庸聲)。

仵庶(上音午仵庶者漢朝隱逸人名也)。

摧衂(下女六反說文云恥也顧野王云衂折挫其威也古今正字從血刃聲傳文從刃作衂通也)。

舛雜(上川兖反廣雅舛背也顧野王云差舛不齊也說文對臥也從多相背會意字也)。

􃱨寞(上古文寂字也說文正作𡧯安靜也靜默無人聲也)。

題牓(下博廣反埤蒼云牓即題頟也古今正字摽幟名也從片旁聲)。
一切經音義卷第八十九



一切經音義卷第九十

翻經沙門慧琳撰

前高僧傳音下卷

從第七盡十四。

*** 高僧傳第七卷

忘筌(上网方反下七宣反考聲云筌取魚竹籠也從竹全聲莊子曰得魚忘筌也)。

㒚几(殷靳反桂苑珠叢云㒚憑也從人㥯聲㥯音隱下飢蟻反考聲云凡案屬也韻英云几所以憑也說文踞也
象形傳文從木作机亦可通也)。

𣜥魔文(上刑擊反顧野王云𣜥書者所以罪責當代者曉諭慰勞百姓書也漢書云羽𣜥徵天下兵裴駰
注云以鳥羽插於𣜥書之上而取其勢速若鳥飛也說文從木敫聲中音擊)。

蕭摹(上蘇彫反說文從草肅聲肅字從􃭢音女輒反􃭢在𣶒上音恚緣反下莫胡反從手莫聲也)。

較談(上音角集訓云較其優劣也或從攴作䡋正從爻作䡈傳文從交作較俗字也)。

傷蠹(下都固反說文木中蟲也從䖵從橐省聲也)。

剖析(上普口反杜注左傳云中分曰剖說文判也從刀咅聲咅音他口反析音錫)。

翕然(歆邑反孔注尚書云翕合也說文從羽合聲亦轉注字也)。

詆訶(上低禮反蒼頡篇云詆欺也廣雅毀也說文詆訶也從言氐聲氐音同上也)。

䞋遺(初靳反下唯恚反去聲字假借字也文字集略云䞋施也遺贈也或從口作嚫靳音謹近反)。

清確(苦角反古今正字確堅也從石隺聲隺音涸傳文從霍作礭俗字非也)。

披薜荔(上毘計反下黎計反考聲云薜荔草名也案薜荔藤蘿蔓生附樹如衣貌也)。

逞芬(上勅領反毛詩傳逞極也韻英云通也快也古今正字從辵呈聲也)。

弗緇(下滓師反毛詩傳云黑色也說文從糸甾聲也傳作淄非也)。

弗涅(下年結反孔注論語云涅可以染皂說文云黑土在水中從水圼聲圼音同上)。

煒曄(上韋鬼反下炎劫反王注楚辭云煒曄曰赤光盛貌也或從火作燁並形聲字也)。

彭􄌇(下悲旻反人名也說文從山豩聲也豩音同上也)。

鎔鈞(上勇鍾反漢書音義云鎔錢之摸也說文冶器法銅屑之鎔也從金容聲下癸勻反說文云十斤曰鈞從金從
勻聲勻音尹遵反)。

走竄(上緅苟反正體走字也說文趍也從夭從止下倉亂反顧野王云竄逃也文字典說鼠在穴中會意字也)。

麓山(音鹿毛詩傳曰麓山足也山林之下也從林鹿聲)。

即瘳(下勅留反孔注尚書云瘳差也考聲病損也說文從疒翏聲也翏音力幼反)。

張邵(常曜反人名也)。

桎梏(上音質下音攻沃反韻英云在手曰桎在足曰梏鄭眾曰兩手兩足各同一木也亦名杻械拘繫罪人也)。

誘人(由酒反勸也教也形聲字也)。

路䀨(火刮反埤蒼䀨視也從目舌聲舌音還刮反從干從口也)。

𨵵席(上含㯼反爾雅𨵵謂之扉說文𨵵閉也從門盇聲盇音合傳文從畜作􄌈非也)。

臨淄(上音林鄭注周禮云以尊就卑曰臨賈注國語云臨治也方言臨照也說文臨監也從臥品聲下滓師反淄州
也九州分在青州之地也杜注左傳云淄水名也出泰山梁父西北入汶文字典說從水甾聲甾音同上也)。

徐偡(澤黯反人名也偡猶齊整也)。

嶀嵊(上音戶下音乘前第四卷已釋)。

誄焉(上律委反周禮誄跡也累說生時德行之辭也鄭注禮記誄累也說文謚也從言耒聲耒音雷會反)。

賑施(上真忍反爾雅賑富也郭璞注云隱賑富有也說文從貝辰聲)。

踟蹰(上雉知反下住誅反考聲云踟蹰猶俳佪也廣疋作躊躇躊音長流反躇音除謂猶豫也古今正字二字並從
足知厨皆聲)。

負笈(下儉劫反考聲云盛書篋也古今正字從竹及聲背上笈也)。

*** 第八卷

綽有(昌灼反爾雅綽緩也毛詩箋云綽寬也文字典說寬緩也從糸卓聲也)。

恧焉(上女六反又女力反方言恧慚也小爾疋云心愧曰恧賈注國語云恥也說文慙也從而心聲)。

負袠(下陳栗反案袟者裹束書衣皮表也文字典說或從巾作帙俗作袟同也)。

猥來(上烏賄反廣疋云猥眾也博雅多也許叔重注淮南子猥猥惣凡也說文從犬畏聲)。

王鑠(下商灼反宋書云南乎王諱鑠字林玄毛詩傳曰鑠美也銷金也文字典說從金樂聲)。

降蹕(下音畢鄭注周禮云蹕謂止行者清道也若今之警蹕也文字典說從足畢聲)。

該涉(上哥哀反賈注國語云該備也方言云咸也廣雅云該評也亦包也說文云兼備也從言亥聲)。

昞有(上兵皿反或作昺亦同說文明也從日丙聲或從火作炳用亦同也)。

王嶷(下疑棘反宋朝豫章王名也古今正字從山疑聲)。

窆于(上悲驗反鄭玄注周禮云窆謂下棺也說文從穴乏聲也)。

周顒(愚恭反人名也)。

憫而(眉殞反杜注左傳云憫憂也古今正字形聲)。

暀暀(王況反爾雅暀暀美也考聲曰光美皃毛詩暀暀猶往往也說文光美貌也從日往往聲也)。

持操(下草到反王注楚辭云操至也顧野王云持志貞固曰操考聲立志不改也從手喿聲)。

劉𢣢(嫌頰反梁朝時才名之士也著書四卷名劉子與劉蟉等並皇枝貴族也)。

訪覈(下衡革反前第五卷中具釋)。

劉瓛(言蹇反人名也)。

番禺(上坂官反下音愚南海廣州縣名也傳文從阜作隅亦通與廣州隔一小海)。

鑽研(上纂鸞反孟子鑽穿也考聲剌也古今正字從金贊聲傳文從手作攢非也下硯堅反)。

謿謔(上讁交反顧野王云謿謂戲調也楚辭從口作嘲訓釋同下香虐反爾雅謔謂謿戲也毛詩戲謔也說文從言
虐聲)。

蔗棗(上遮夜反即甘蔗也美草名下音早甘果名說文羊棗也從二束也)。

郿縣(上音眉漢書地名屬古扶風形聲)。

相愶(下杴劫反公羊傳愶迫也廣雅怯也顧野王云以力相恐愶也文字典說愶赫也從心脅聲傳文從月作脇非)。

智敞(下昌掌反沙門名)。

僧韶(邵招反人名也)。

德冏(鬼永反僧名傳文從公作冏俗字也)。

東莞(音官地名)。

𢛆懸(上形堅反說文𢛆急也從心弦聲弦音同上考聲及說文並作􄌉古字也河南密縣有𢛆亭傳文作𢠌亦同也)。

記莂(彼列反分也分別與受記也)。

戴𢅙(下爭革反方言云覆髻謂之幘說文云髮有巾曰幘從巾責聲𧵩從束束音㓨)。

冥寂(上覓瓶反下情亦反從宀音綿從叔音叔)。

寔賴(上承力反杜注左傳云寔猶是也說文從宀是聲傳中從穴作𥦽非也)。

曇斐(非尾反斐文皃沙門名也)。

緘嘿(甲咸反孔注尚書緘閉也說文緘束篋也從糸咸聲下瞢北反寂嘿無聲也或從犬作默亦同也)。

淼漫(上妙褾反考聲云水廣大貌也韻英云大水也從三水傳文從水作渺亦通下滿半反何注公羊傳漫徧也顧
野王云不可分別廣雅平也楚辭長也古今正字從水曼聲)。

粹哲(上雖醉反考聲精純也說文不雜也從米卒聲下知列反)。

鐇斧(上音煩韻詮云廣刃斧也埤蒼云鏟也闊刃斧也文字典說推也從金番聲也)。

*** 第九卷

􃶜孛(上旋銳反字苑云彗帚星也呂氏春秋云彗祅星也說文彗掃也從又持甡象形字也甡音銑下盆沒反何注
公羊傳孛星如白絮孛孛然祅氣貌也說文從􃹸􃹸音費從子傳文作􄌊亦通也)。

痼疾(上音固或作㽽說文從疒形聲字)。

乾燥(上哥安反下搔到反前已釋)。

𡍩如(上恥革反廣雅云析分也說文裂也從土㡿聲㡿音尺)。

石梁塢(烏古反文字集略云小城壁也案塢者堆崇峻兩丘中間名之為塢從阜作隖亦同從土烏聲)。

竪𣑭(下楚革反廣雅𣑭邏也蒼頡篇縶也字統云竪木如牆曰𣑭說文從木𠕋聲也𠕋音同上縶音知立反)。

扁鵲(駢面反說文從戶從扁省聲下搶藥反案扁鵲古之名醫也本姓盧六國時人也)。

戎狛(上而終反說文從甲作𢦦今從十作戎俗字也下音陌狩種也蠻㺐之類也傳從豸亦通)。

石斌(彼旻反人名也)。

混殽(上魂閫反廣雅混濁也下効交反漢書殽和也從殳肴聲肴從肉也)。

麻襦(乳朱反案襦者今之襖子也麻襦即布袍也說文云襦短衣也從衣形聲字)。

晥然(還綰反何晏注論語云晥尒小笑貌也)。

石韜(討刀反)。

重茵(下音因鄭注禮記茵蓐也顧野王云以虎皮為蓐也說文車上重席也從草因聲司馬相如子虛賦中從革作
鞇亦同)。

應耄(下毛報反左傳老將耄矣杜預云耄亂也禮記八十九十日耄鄭玄曰昏忘也從老毛聲說文作𦹾古字)。

不惛(忽昆反孔注尚書云惛亂也考聲老而多忘也箋詩云惛人無所知說文從心昏聲)。

鐵鎖穿(天結反說文黑金也從金𢧜聲𢧜音垤次蘇果反廣雅鎖連也謂相鈎連也下音川說文穿通也傳
文從身作䆤非也)。

轘裂(詮云轘車轅也鄭注周禮云車裂曰轘又音倦又音患訓義一也從車從還省聲)。

休祉(勅理反毛詩傳曰祉福也杜注左傳云祉祿也從示止聲)。

嗚噎(上鄔姑反下煙結反尚書嗚呼嗟嘆辭也說文或從欠作􄌋毛詩傳曰噎謂憂不能息也方言云痛也說文並
從口形聲字)。

蹋之(上談合反廣疋蹋履也說文踐也足躡也從足􂰌聲􂰌音塔傳中作蹹非)。

儁子瑋(上遵峻反與俊字義同下韋鬼反人名也慕容儁兒)。

澄磴橙蹬(此四字並是佛圖澄名梵語輕重不同致令有數體今通用多是澄字耳)。

燉煌(上鈍魂反下音皇前卷中已具釋訖)。

法綝(丑林反僧名也考聲綝善也上也)。

芧茨(上夘包反下音慈案茅茨草屋也廣雅覆也毛詩傳曰葢屋也並從草予次皆聲)。

康泓(鳥宏反)。

茹芝(上如庶反郭注爾疋茹食也說文從草如聲下音之正作出象形也案芝草者神仙所食瑞草也)。

問㛮(臊老反傳文作㛐非也)。

俶儻(上充宍反下湯朗反神氣定特名為俶儻並從人)。

髣髴(妨𠕀反下芬勿反又音芳未反古今字髣髴聞見不審諦也從髟形聲字也古人或作仿佛音並同上)。

手搦(下儜擿反顧野王云搦猶捉也說文按也從手弱聲)。

淤泥(上於據反下溺提反淤泥汙池水底臭泥也青黑臭爛滓穢者也並從水形聲字也)。

*** 第十卷

基蹠(上紀其反爾疋基始也本也下趾也從土其聲下征亦反王注楚辭云蹠踐也許叔重云行也蹈也廣疋履也
傳文從土作墌墌亦基也或作趾並通)。

覺勌(權院反從力卷省聲)。

樊陽(伐袁反考聲云山邊也地志云古之小國名周地邑号也說文從林從爻從􄌌􄌌音攀也)。

蹍室(上尼展反司馬彪注莊子云蹍蹈也廣雅履也古今正字從足展聲也)。

壁隌(下菴感反爾疋隌暗也郭璞云隌然冥闇也言此聖僧作神通也)。

閬中(郎宕反說文云巴郡有閬中縣今蜀東川有閬州也)。

徒跣(下先典反說文云跣謂足親於地也形聲字)。

撤懸(上恥列反考聲云毀廢也說文從手徹省聲下音玄鄭注周禮云懸謂鍾磬在簨虡而廢之不鼓也懸亦掛也
轉注字也)。

朱彤(下音同前秦中書令人名也彤赤色也)。

傉檀(農篤反下憚闌反蕃語也是南涼僣号也第三主也)。

土埭(下音大晉中興書曰求以牛車牽埭取其海稅也考聲云截溝為堰字也)。

引筰(音昨蒼頡篇云筰竹索也案筰者蜀川西山有深絕澗不可越施竹索也於兩岸人乘其上機關自繫往來如
橋梁名曰筰從竹作聲傳文從糸作䋏非也)。

倏忽(上傷肉反卷初已釋)。

小甌(歐侯反方言云盆之小者謂之甌甌瓦埦也傳文從土作塸非也)。

襤縷(上音藍下龍主反方言衣無緣曰襤郭璞曰衣敗也破也說文上從衣下從糸形聲字)。

噉肉(談濫反廣雅啖食也或作啖訓用同)。

辛膾(瑰外說文細切肉也從肉會聲傳文從魚作鱠非也辛葷辛也)。

負圌(下市緣集訓云竹倉也貯穀麥之圌𥫱也古今正字從口耑聲也)。

至瞑(冥並反暝夜也)。

殯葬(上賓臏反下臧喪反傳文作塟非也)。

餧者(奴磊反或從魚作鯘魚敗臭也論語曰魚餧而肉敗孔注云魚敗曰餧亦從肉作腇並臭壞之魚)。

剡縣(常焰反越州縣名也)。

濛濛(音蒙樹蔭濛密垂陰)。

浮沫(下滿鉢反從水末聲末字古木字上加一名末)。

累躓(下知利反倒仆也)。

懱醜(眠㔡反鄭注毛詩云蔑輕㑥也傳文從伐作薎非也㔡音陛蔑反)。

畦啜(上惠珪反劉熈曰二十五畝為小畦五十畝為大畦下川劣反說文啜甞也)。

飲洊(下前薦反)。

大航欄(上何岡反方言云自關而東謂舟為航大船也形聲字)。

霑溼(上張廉反廣雅霑漬也韓詩溺也古今正字從雨沾聲下深入反說文幽溼也從水溼聲􄊍音同上)。

猜嫉(上釆來反下音疾也)。

燒掠(下音略月令云無肆掠即劫也虜掠也又音亮訓用義同)。

執􃙋(倉亂反俗字也正體作爨今見文繁省作􃰐訛略也左傳云灼也炊也周禮竈也)。

清嚥(煙見反或從言作讌亦通今作宴毛詩安也宴會飲酒樂也)。

􂸝(被悲反漢書蜀郡有􂸝縣又音毘)。

綰濟(上彎板反淮南子綰猶攝也案傳文綰指者擕其手指也)。

劉虯(糾幽反韻英云無角龍也荊州隱土名也捨宅為寺)。

王奐(音喚人名也奐文彩貌也玉篇光明炳煥說文從拱也)。

虵鵠(上常遮反即靈蛇龍之類也下紅目反鵠鵠水鳥也鶴之類也壽滿千歲即形變也)。

𧫦賴(益兮反平聲字也鄭箋詩云𧫦猶是也然也說文發言聲也形聲字語辭也)。

*** 第十一卷

撥胷(上音鉢廣雅撥除也說文從手發聲下勗恭反說文胷膺也從勹胷聲傳從肉亦通)。

行蠱(音古即蟲毒也以虫毒作法病害人也厭魅之類也會意字也)。

鳴鼙(下陛迷反說文云鼙騎鼓也軍行戰鼓也傳文從革作古字亦通也)。

慧嵬(五磊反俗字正從人從貴作僓僓長大貌高僧名也)。

蝗毒(上音皇下音毒即蝗蟲為災毒也食苗心者形如蝜螽黃色海中水蟲所化或生於地中也災所感召)。

洒漱(上西禮反正體洗字也傳文作洗俗字也下搜救反前已釋訖)。

蟬蛻(上善延反鄭注禮記蟬蜩也方言蟧鳥鳴於腹下)。

量褊(下鞭沔反郭注爾疋云褊猶急也說文小也從衣扁聲扁音同上字書窄)。

頤神(上以之反方言頤𩓱也王輔嗣注周易云頤養也說文從頁􄊖聲􄊖音同上)。

悉斃(毘袂反韻英云斃死也說文云從死敝聲也)。

蚊蝱(上音文下音萌並是嚙人飛蟲前已數處釋也)。

芬馥(上芳文反下逢福反)。

秉笏(上兵皿反下音忽手板也)。

鑿麓山(上音昨下音祿前已具訓釋也)。

碌碌(音祿)。

螢爝(上音滎滎火虫也下音爵小炬火也俗字也)。

枯鑠(下傷藥反消盡也)。

張􄌍(下亭姚反人名也)。

輻湊(上音福下倉奏反顧野王云輻湊者轂也說文湊聚也形聲字)。

僧璩(音渠人名)。

臨卭(共顒反顒音愚恭反蜀川卭縣名也)。

燔屍(上音煩燒也)。

玁狁(上音險下音允毛詩傳云玁狁北狄名也或作獫並從犬)。

姓俞(丑救反人姓也)。

下邳(下音皮縣名也屬泗州案曹氏郡國云泗州秦併天下立為邳郡有下邳縣七鄉州西北一百八十里)。

拘閡(上音俱下俄葢反傳文從石作硋非)。

磐杵(上音盤聲類磐大石平而且大也傳作杵書誤也)。

*** 第十二卷

折翅(上蟬熱反考聲折摧也從手下詩志反說文鳥翼也從羽支聲支字從半竹從又也)。

賑貧(上音震又音真忍集訓云賑富也說文救也從貝辰聲或作振亦通)。

僧瑜(庚珠反僧名也)。

剋炳(下兵皿反說文炳明也從火丙聲)。

蜚羽(上音非風師名)。

蓊蔚(上烏孔反下惲屈反司馬相如子虛賦曰草木盛貌)。

道冏(鬼永反僧名也)。

迺䞯(上音乃考聲云驚也往也至也說文闕下音赴蒼頡篇䞯奔也與赴字義同或作計也)。

芳苾(上敷亡反下頻蜜反芳苾香氣盛貌)。

猶憭(下寮鳥反說文憭惠也從心𤊽聲𤊽尞並音𣿳)。

交阯(下音止南海交阯郡也)。

自敧(音欺韓詩云攲傾也玉篇不正也說文攲側也從攴奇聲)。

巫覡(上音無女事鬼神日巫男事鬼神日覡音形擊反覡人見神也昔殷時巫咸初作巫以舞下神也象舞形也)。

叡公(上營惠反高僧名也說文從目作叡傳從曰非)。

餌松术(上音二次俗容反下墜律反一名山薑草藥名甚香肥股之絕粒不飢燒甚香也)。

飤之(上音寺杜注左傳云以飯食設供於人曰飤說文飤糧也從食從人會意字也傳從台作飴非)。

圊中(上音清即圊廁也棄穢之所圂也外形內聲字也)。

孟顗(冝豈反人名也)。

溜山(流救反)。

小移(以之反依時非時經以足量影小似差時過即不食虛齋恐犯非時食)。

葷醪(上音薰䓗䔉韭薤等臭菜也下音勞即白醪等一切諸酒者也)。

鮮豢(上音仙鮮新也下音患韻詮云養畜也食米曰豢食草曰蒭傳云鮮豢魚豚肥鮮之類)。

憓利(上音惠義與惠字訓用同)。

與䡈(下江岳反廣雅䡈明也古今正字試優劣也從車爻聲傳從交俗字也前高僧傳已釋也)。

*** 第十三卷

畋獵(上音田尚書曰畋干有洛之表案畋即獵也何注公羊傳云畋者獀狩之總名也或從犬作𤝗下廉輒反鄭箋
毛詩云宵畋為獵賈注國語云獵取也說文効獵駈逐禽獸使不害苗所獵得者以享薦宗廟從犬巤聲也傳文從山從
鳥作􂳱不成字非也)。

懇到(上肯恨反鄭注周禮懇願也廣雅懇誡也說文懇美也從心貇聲貇音苦本反傳文作墾是墾田字非此用也)。

鐵椷(天結反說文黑金也下音咸或從木作椷廣雅篋謂之椷字統云椷木篋也傳文從了作凾本音含非也俗用
非本字誤用)。

炫耀(上玄絹反廣雅炫明也埤蒼光也下遙照反說文曜照也昡曜二字並從火形聲字也)。

高悝(空回反人名也)。

光跗(上正體光字也從火從人傳作光俗用變體字也下甫無反亦正趺字也傳從夫作趺俗字亦通也)。

歔欷(上音虛下音希王逸注楚辭云歔欷啼泣貌也)。

鄮塔(上莫候反前第三卷已釋)。

基墌(征亦反前第七卷已具釋)。

擲碢(徒禾反圓薄而小形似輾碢手擲以為戲亦曰拋碢云擲樗者是也乃江鄉吳越之文言非經史之通語也此
字本無諸儒各隨意作之故無定體今並書出未知孰真集訓從土作𡐦考聲從石作磗韻詮從木作槩文字集略及韻
英從石作碢今且為正)。

孔逭(下桓管反人名也)。

張邵(常遶反人名也從邑召聲傳文作􄌎錯書之也)。

灌蒨(上古換反下阡見反僧名也漢書亦有東方朔字曼蒨亦此字)。

十䑹(下桑刀反正體䑹字也或從木作艘用同楊承慶字統云其形謂之船其頭數謂之艘考聲云䑹亦船槽也從
舟叜聲叜正叟字)。

必斃(下毘祭反前第十一卷已訓釋傳從黽作鼈錯書也)。

蝘蜓(上於典反下田典反尒疋云蝘蜓守宮也傳文作􄌏或通若作蜓非)。

竄居(䓗亂反杜注左傳云竄猶匿也賈注國語云隱也說文鼠在穴中竄會意字也撲然普卜反)。

物範(下音范顧野王云範謂揩模也說文法也從竹從車從范省聲也)。

鎚鐷(上墜追反今取去聲下音葉即隱起金鍱佛像也或熟銅隱鏤成像以金鍍飾或真金鐷銀鐷隱起而成裝作
檀龕是此功德也)。

張綣(下區院反人名也)。

窆於(悲驗反說文云葬下棺也從穴乏聲又音補鄧反)。

懾化(上占涉反古今正字云懾懼也挫也從心聶聲傳文從阜非也)。

慊切(上謙琰反鄭玄曰慊猶猒也說文音叶兼反慊疑也從心兼聲)。

掩曜(上淹撿反傳文作揜古字正通揜曜者猶韜光也從手弇聲)。

洒漱(上西禮反說文洒濯也從水西聲傳從先作洗俗字也下搜右反前文已具釋矣)。

㧖腕(上音厄正體字也下烏灌反手腕也俗字也正體古文作掔會意字也)。

姓蕢(苦夬枯恠反人姓也草名也又音匱)。

慧旭(下音勗僧名也)。

砰磕(上拍萌反下堪閤反砰磕大聲也傳從當非也無此字也)。

浙左(氈熱反即浙江也浙即越州等是左也)。

褒述(上保毛反杜預曰凡文一字以為褒貶褒言揚其德行)。

韶武(常招反顧野王云韶舜樂名也故周禮云舞大韶鄭注云紹繼也言舜能繼堯之德也說文從音召聲下武謂
武舞也言武舞王者之樂也古今正字云武者定禍亂威服不臣戢兵曰武故以止戈為武字也)。

激楚(上音擊琴操曲名也司馬彪注莊子云流隱曰激楚辭謂聲清敫而無不通也王逸曰激感也形聲字)。

重複(下風目反廣雅複厚也說文複重也從衣复聲也复音伏)。

支侖(律屯反集訓云侖思也高僧名也傳大篆作龠音同上今時用以為藥字非此用也傳文從草作菕非也無此
字)。

譌廢(上五戈反尚書譌化也鄭箋詩云譌偽也郭注爾雅代以􄁌言為譌言說文從言為聲傳文多作訛俗字也亦
通也)。

忘翥(諸庶反楚辭曰鳥寒騫翥而飛翔方言云翥高舉也集訓云翥謂直飛而疾往也說文從羽者聲)。

踡跼(上倦員反埤蒼云踡局不伸也字書奇行曲背也說文從足卷聲下音局廣疋跼跲也跲音鉗劫反顧野王云
踡局曲不伸展也亦作局用同傳從足亦通)。

戞石(上姦八反孔注尚書云戛擊發樂聲也說文戟也從戈從頁省聲傳文傳寫錯不成字)。

聆語(上歷丁反說文聆聽也從耳令聲也)。

唌唾(上祥延反說文云語唌歎也從口延聲韻英云口中津液也或從水作延下士臥反左傳曰不顧而唾說文云
唾口液也從口垂聲或作涶也)。

慧璩(上惠字說文從甡甡音詵從又從心彗聲也彗音隨銳反下音渠璩玉名也傳中僧名從玉)。

罄無(上輕勁反尒疋罄盡也從􃇩從聲省聲也)。

秣陵(上漫鉢反地名)。

王昶(暢兩反博雅通也韻英明也從日永聲也)。

稱𧨅(音善說文吉也美也說文從羊從競篆文從羊從言傳從草從言非也不成字也)。

葆吹(上音保廣雅葆大也說文盛也從草保聲盛陳設樂也下推類反簫笛笙竿之類也)。

謇棘(上揵巘反王注周易云謇難也方言謇吃也語難也下兢力反棘者取其澀難)。

謦欬(上輕郢反喉中聲也下開愛反氣通也)。

*** 第十四卷

拯物(無疊韻故無反用䒱字上聲即是考聲云拯救也助也從手丞聲也)。

劉悛(下音詮人名也)。

晉剡(時冉反越州剡縣地名也出藤紙也)。

持摭(下征適反方言云陳宋之間以手取物曰摭說文正體從石作拓拾取物也從手庶聲也)。

鈆槧(上音緣下慙敢反又妾焰反楊雄荅劉歆書云以鈆㰅松槧也釋名云釋書契槧版長三尺也說文槧牘撲也
從木斬聲版音板)。

記糅(下女救反說文糅雜也從米柔聲)。

不刊(下渴干反方言後序云懸諸日月不刊之書是也文字典說云刊削也從刀干聲尚書作栞)。

緜亘(滅編反毛詩傳曰緜緜長而不絕貌也王注楚辭云緜纏也許叔重注淮南子綿猶絡也下岡鄧反韻英云亘
長遠也)。

入簉(下𢮢瘦反韻英云豐也齊也考聲云廁也盈也草盛貌也或從草亦通從竹造聲)。

尫餘(枉王反韻英云羸弱也俗音蠖黃反聲訛轉也)。

㥏􃐪(上天典反方言㥏慙也秦晉之間謂內心慙恥曰㥏說文亦慚也從心典聲下音墨應劭注漢書云嘿嘿不息
得意顧野王云不言也說文從犬作默云大慙逐人從犬黑聲傳文從心作􃐪非也無此字)。
一切經音義卷第九十



一切經音義卷第九十一

翻經沙門慧琳撰

此卷從第一盡第五。

** 音續高僧傳第一卷

彝倫(上以之反孔註尚書云彝常也考聲樽名也周禮有六彝說文云宗廟常器象形字也從米從糸從二十音拱
拱持器中實也王聲也王音京又反傳中從分作彝書誤也)。

澆淳(上既堯反淮南子云澆薄也說文𣵽也從水堯聲下垂倫反古今正字云淳猶𥂖也從水享聲𥂖音􂒘)。

扣玄機(上音口吼反注論語扣擊也廣雅持之說文從手口聲下既希反說文生發也從木機聲)。

煥𠂠(上歡貫反考聲云光明也蒼頡文章貌古今正字從火奐聲奐音同上之也)。

未纘(鑽管反爾雅繫也說文從糸贊聲也)。

大抵(下丁禮反大抵猶大約也大況也說文擠也從手氐聲擠音祭氐音氐同上)。

駘足(待來反楚辭云策駑駘以取路玉篇駘駑馬也)。

𧭘之(上布戶反廣雅譜牃也釋名譜布也布列見其事古今正字形聲字也)。

竚對(除呂反上聲字韻英云久立也考聲待也說文從立宁聲或作佇宁音同上)。

逖聽(上汀歷反孔注尚書云逖遠也鄭注禮記滌也往來疾貌說文從辵狄聲或作逷音訓同)。

編韋(上褊綿反劉兆注公羊傳云編韋者比連其作簡也說文次簡也從糸扁聲下位歸反說文獸皮之韋可以
束枉𠂕也從􄋛口聲􄋛音川兖反口音韋褊音卑演反從衣也)。

𠜂定(上殺姧反聲類𠜂即定其事也說文剟也從刀從𠕋剟音竹劣反𠕋音策)。

懿德(上音意)。

巳頒(八蠻反杜注左傳須布也宣示也方言列也說文分也從頁分聲頁音頡之也)。

城闉(一寅反毛詩傳云闉曲也說文城之重門曲處也形聲字也)。

衒之(玄練反人名也)。

智璬(澆了反僧名也)。

炎燠(英菊反又音奧說文煗也熱在中也從火奧聲)。

江泌(悲媚反人名也)。

擺撥(上百買反俗字也正體從卑從手作捭考聲揮手也下般末反何注公羊撥理亂也廣雅除也說文從手發聲
形聲字)。

閩越(上密邠反下袁月反郭注山海經云閩越西甌即建安郡也近海也說文閩南越虵種也從虫門聲下越字從
或戉音同上也)。

綴比(上追衛賈注國語云綴連也說文合著也從糸叕聲下頻蜜反韻英云比次傳文從糸作紕非也糸音覓叕音
轉劣反也)。

臨睨(下霓計反說文睇睨邪視也從目兒聲一云城上牆孔也)。

𩜈鳳(上依據反毛詩傳𩜈飽也文字典說猒也從食也)。

廊廡(上音郎下音舞並是堂下兩邊屋也文字典說云大屋曰廡小屋檐短曰廊形聲字也)。

檐霤(上音閻屋檐也說文從木詹聲下流救反禮記霤謂檐前滴也說文從雨留聲也)。

歔欷(上許魚反下喜飢反蒼頡篇云歔欷哭泣餘聲也)。

爽溰(上霜兩反廣雅爽貴也說文明也從叕叕音力討反從大下開改反杜注左傳云爽明也塏燥也野外高
燥地也)。

蓼莪(上音陸毛詩傳曰蓼蓼長大貌也下音蛾郭注爾雅云莪蒿也毛詩有蘿莪女蘿蓼莪形聲字也)。

匳篋(上力沾反下謙葉反前傳第十一卷已釋也)。

殫世俗(上音單說文極盡也三十年曰世也)。

郊禋(上音交爾雅云邑外謂之郊杜預日五十里為近郊百里為遠郊下音因鄭玄注周禮云禋煙也周人尚臭煙
氣之臭以享上帝國語精意以享曰禋考聲潔清以祭說文潔祀也從示垔音同上示音祇也)。

寒㑺(下遵陖反考聲云才出千人之上謂之㑺有威力也絕異也下從弓從隹從人會意字)。

璽書(上斯紫反韻英云傳國寶也考聲云天子玉印古文從土作璽今從玉形聲字)。

𢹲拾(上鬼運反考聲𢹲亦拾也古今正字從手麇聲麇音君)。

芟足(上沙咸反毛詩傳曰以刀芟草也說文刈草也從草從殳下精裕反韻英添下假借字也)。

鐫之(上井緣反方言鐫猶琢也說文鐫琢金石記事也從雋省聲也)。

巖龕(上牙監反下勘甘反廣雅龕盛也說文從龍含省聲也)。

櫛比(上臻瑟反說文櫛者梳枇之總名下頻蜜反廣雅比相連說文密也)。

鍒金(上如州反玉篇云謂令金䥫之輩柔䎡也從金柔聲傳文云以石柔金是忘語也)。

衣盋(下音鉢字典說云盋即𥁄也正體字也從皿犮聲作鉢俗字也)。

遞相(上音弟考聲遞迭也代也或作递上聲字從虒音雉從辵也)。

渰雲(上音奄毛詩傳云渰陰雲貌古今正字雲擢為渰擢音濁揀也雨貌從木弇聲音同上)。

商搉(上音傷商量也下音角考聲專利也史記云謂買賣搉量物價直也說文從木寉聲寉音何各反從冂從隹出
冂曰鶴)。

􂰼斯椿(上紅谷反俗字也亦作斛虜姓也下恥倫反人名亦木名也形聲字)。

孜孜(子慈反考聲云不倦也篤愛也克也劇也)。

聊撝(上了彫反下毀為反韻英撝手也從手為)。

盥洒(上官注椀反上聲字考聲盥洗手也從臼音菊從水從皿會意字也下星禮反或作洗並從水形聲字也)。

隅隩(上遇俱反考工記云隅角也說文陬也走侯反下音奧郭注爾雅云隩隱典處也蒼頡篇云隩藏也說文云隅
隩二字並從阜形聲字)。

持笏(昏骨反朝賢所秉手簡也或牙或木古者以記事恐有遺忘說文從竹勿聲)。

採摘(上音釆下知革反韻英云手取也或作擿)。

智僊(下薛延反僧石)。

諳練(上暗含反考聲云諷也誦也說也俗字也正從酉從言作𧫧今從省從音)。

搜選(上疎鄒反文字典說求也聲類搜聚字書索也從手叟聲)。

氓品(上陌彭反凡庶也黎氓百姓也)。

泛舶(下音白海中大舟也入水六十尺纍枋木作之)。

鎔冶(上音容考聲云鑄金法也說文冶器法也形聲字下音野考工記云攻金之工也說文𨩠也從冫台聲之也)。

公頠(危鬼反人名也)。

􂰌水上(上貪合反以蓮荷葉敷於水上乘之)。

佌瑣(上音此考聲小人貌從人此聲傳文從王非本字下音鎖蘇果反爾雅佌佌瑣瑣亦小貌也)。

懷敞(昌掌反考聲云開也明也高地以望也從攴尚聲)。

法􃙫(具愚反黃使君人名也毛錦之類也)。

勍殄(上音擎強也考聲多力也從力京聲下田典反上聲字也孔注尚書殄絕也說文盡也從歺從㐱㐱音之忍反)。

僑寓(上渠驕反廣雅客寄也)。

歐陽(上乙侯反人姓也)。

該富(上改孩反賈注國語云該備也廣雅包也說文從言亥聲)。

𨶑然(傾伇反考聲無人貌也寂寞空壙也從門具聲)。

涼燠(上兩張反考聲云涼寒也從水下音奧考聲燠熱也又音於六反毛詩極熱義同也)。

綴緝(上追衛反考聲連綴也下清立反鄭箋毛詩云緝續也形聲字)。

智敫(陽斫反韻英云光景流也文字典說從白從放會意字也)。

研覈(上硯堅反考聲云研磨也說文從石幵聲下行革反韻英云考實事也文字典說云考事得實也邀遮其辭
得實覈也從西敫聲)。

掇拾(上端捋反拾掇也拾取也下音十)。

慧哿(哥我反杜注左傳云喜也人名也)。

瞰等(堪濫反說文望也人名也)。

指訂(珽丁反蒼頡篇云訂評議也平聲字也)。

** 續高僧傳卷第二

芮芮國(爇銳反亦名䎡國北狄突屈中小國名)。

市廛(上時止反上聲字也周易繫辭云神農氏曰中為市賈逵曰市利也說文云買賣之所也文字典說云自向外
而來象物相及也從冋從及)。

廛𠆴(徹連反一畝半為一家城市空地也或作􂍻下儜効反從市從人會意字也)。

內襲(尋人反杜注左傳云襲受也內也說文左衽衣從龍從衣轉注字也)。

凋窘(上鳥察反賈注國語云弊也說文半傷也從冫傳從彡作凋非此用也下渠殞毛詩傳窘急也說文迫也從穴
君聲也)。

溝壑(上苟侯反說文溝水𤅋也從水冓聲也下訶各反郭注爾雅云壑坑壍也丘墟也說文壑亦溝也從􃰺從谷從
上)。

隆渥(上陸冲反高起也下鵶角反澤也)。

雜沓(談合反眾多貌也)。

羈客(上紀宜反鄭玄羈旅行過寄止之客也說文馬絆也從𠕀從馽馽音知入反馬絆也)。

聳若(上粟勇反高上也)。

駛水(上師廁反急流水也)。

髫齔(上庭遙反髫胎髮也下差僅反毀齒也)。

秉操(上兵皿反下倉到反)。

鏗然(上客耕反聲類鏗堅也投瑟之聲也或為銵字或作樫字並同上也)。

釐改(里知反釐革改換也𠜂定也)。

甌閩(上嘔侯反下密邠反西甌南越郭璞云建安郡地名也虵種也)。

𠕋授(上音策鄭注周禮云𠕋謂簡𠕋書其王命說文符命象形字)。

智鉉(下音縣僧名也)。

韃拏(上音健次音儜加反梵語)。

雜糅(下尼救反從米柔聲)。

巏􄌐山(上音歡下音務)。

簫慤(腔角反)。

指覈(幸革反覈實也)。

頗黎椀(正梵音云颯破置迦言頗梨者古譯訛略也)。

􃢱而(英罽反埋藏也)。

修纘(祖管反亦作纂賈注國語云纂繼也說文細也從糸算聲也傳作脩非也)。

規摸(上癸惟反下莫晡反)。

俄舛(下川兖反說文相背臥也象形字也夕音衰㐄音跨上聲字也)。

紕謬(上匹彌反鄭注禮記謬誤也謚法曰行與實𠁊曰膠也說文妄語也從言翏聲翏音力救反)。

諳篆隷(上暗含反埤蒼諳誦也爾雅諷也次傳免反史籀著大篆秦相李斯作小篆說文引書也從竹彖聲
彖音脫亂反下黎帝反程邈作隷書變李斯小篆為隷或作隷說文從􄌑隶聲也)。

** 續高僧傳卷第三(第十六)

慧􄃓(下崢責反正體字也僧名也崢音查行反賾字從􄊖􄊖音夷責聲)。

樹􄌒(下精亦反或作績從力責聲也)。

卓犖(上陟角反下力角反前袟前高僧傳第四卷已具訓釋也)。

道闋(犬悅反毛詩傳闋息也鄭注儀禮終也說文事已閉門也從門癸聲也)。

鑑亾(上監懺反或作鑒一也訓釋同廣雅鑑照毛詩傳云鑒察形也說文形聲也)。

慢聳(上蠻盼反孔注尚書云慢輕也顧野王云輕侮也說文從心曼聲曼音萬下相勇反郭注方言云欲也考聲高
也說文從耳從聲)。

函杖(上音含考聲云函容也銜也說文從弓象形字也或作涵)。

瑩心(上縈定反傳文從金作鎣廣雅摩也謂摩拭珠玉等使發光明也說文玉色也從玉從熒省聲也)。

砥礪(上音砥下力曳反郭注山海經礪磨右也說文磨斂細磨石也出𡹮嵫山)。

雷霆(下音庭大雷也爾雅疾雷為霆即霹靂也說文並形聲字)。

脫屣(上吐活反下所綺反考聲云履之不攝跟者或作𩌦縱並通)。

靦容(上天典反毛詩云有靦面目考聲靦慙也古今正字面見也從面見聲形聲字也)。

忸怩(上尼六反下音尼賈注國語云忸怩慙顏也廣雅蹙踖也方言赧媿說文面慚也形聲字也)。

赧然(上儜簡反考聲云羞赧恥見也說文從赤及聲)。

籠罩(上祿東下嘲教反籠䈇二器皆覆也覆其竹籠令魚鳥不得飛走或作䍜䈇並通形聲字並從𠕀)。

接紐(女九反上聲字衣紐結也廣雅紐束也結而不可解者說文從糸丑聲也)。

蹖馳(上束容反博雅蹖蹋跳也考聲云蹖馳者跳走之狀也古今正字從足舂聲舂音同上從臼臼音舊也)。

眷砥途(下音止磨石也平也顧平道而如磨石而嘆息古今正字從石氐聲也氐音丁禮反亦作底也)。

炙輠(上音征亦反下音果車轂兩頭釭川也一云脂角也炙則脂出陳思王戈同炙輠言慧淨才學亦然從車果聲
之也)。

挫其銳(上祖過反鄭注周禮云挫折也說文摧也從手坐聲下悅歲反廣雅銳利也從金兌聲)。

聲懋(下莫候反孔注尚書懋勉也古今正字從心楙聲楙音同上)。

掞雅(音艷顧野王云光照曜明也從手炎聲)。

岧嶤(上音調下音堯如山高峻貌也)。

懷鈆(下音緣鄭注周禮云鈆青金也從金公聲公音同上)。

踵逸軌(上鍾勇反下音鬼)。

丱歲(上關患反纂韻云𩭤角也象形字𩮀音總)。

森梢(上澀􄌓反下所交反)。

發軔(下音刃王逸注梵辭云枝輪木也說文擬車木也從車刃聲也)。

聆嘉(上歷丁反蒼頡篇聽也從耳令聲)。

韞茲(上威粉反下音子思反考聲韞藏也)。

矛盾(母浮反下音順說文矛搶也戟也盾排也並象形字也)。

勦說(焦了反)。

談柄(兵命反如意之類是也)。

暫撝(下音暉撝手也)。

驚讋(占葉反或作慴讋怖畏也夫聲也)。

挫拉(下藍荅反說文摧折也從手立聲亦手摺拉也)。

磨鈍(下屯混反不利也頑也刃不利也)。

吹噓(下許居反氣出口也)。

叢楹(上族公反下音盈盈柱也叢聚也從丵取聲)。

疊榦(上甜叶反考聲疊積也重也下乾岸反今之牆板也)。

葳蕤(上音威下而隹反藥名也准傳文義云靈相葳蕤者佛有慈悲之容如靈藥垂英之貌也)。

肸響(上欣⺄反脉動也下香兩反威神響應而難測也)。

擁萃(上邕拱反下疾醉反萃聚待也形聲字)。

卒諝(下音星旅反上聲字人名)。

𧏦動(上如尹反文字典說𧏦𧏦蟲動也)。

濩落(上黃郭反下音洛考聲云濩落者水大貌也言彼論之文濩落而大言也)。

梗槩(上耕杏反上聲字下音葢梗槩者言其大略也)。

提撕(上弟奚反下星奚反舉網網而略序也)。

椿菌(上恥倫反大神水之名也八千歲不凋也下群殞反即糞壤之上朝菌朝生而夕𣦸也)。

爝火(上將削反小炬火也猶如熒火)。

妍蚩(上嚙堅反正體研字也妍好也美也慧也下齒之反釋名癡也聲類云蚩騃也考聲蚩惡也說文從虫㞢聲也
㞢古之字也)。

羅縠(紅木反說文從糸殼省聲也)。

蒭蕘(上惻俱反草也下爾招反草初生貌也)。

鏗然(上客耕反堅也)。

摛掞(上恥知反下音艷)。

頓袪(去魚反袪去也)。

各撤(恥列反減施也)。

迺致(上音乃古字也)。

璀璨(上崔碎反下倉爛反)。

鳧鶴(上音扶下何各反鳧水鳥也鶴仙鳥也)。

鶴籥(下音藥籥匙也)。

掇其(上竹劣反從手叕聲叕音同上也)。

揭其(上䖍糵反說文以杖高舉也從手)。

菁華(上音精下話瓜反考聲云菁英花也)。

愞夫(上奴亂反怯弱之人也)。

** 續高僧傳第四卷(玄弉法師傳)

玄弉(下藏浪反漢三藏名也方言云奘大也說文從大壯聲也此字更有別音今不取也)。

本名褘(倚宜反韻英云形之美也從衣)。

解纓(下益盈反纓冠系也)。

長捷(潛葉反玄奘親兄僧名也從手)。

訝其(牙夏反嗟歎也)。

跨罩(上誇化反越也下嘲教反捕魚竹籠)。

鄴中(音業郡名也在北地鄴都也)。

指摘(下嘲革反手取也)。

無𣀇(音亦韻詮云𩞹也從攴普十反睪聲𩞹音伊焰反𩞹飽)。

𣏌梓(上音起下音紫𣏌枸𣏌也梓楸也皆名水也)。

睟周(尖葉反目旁毛也取周帀義也)。

蕭瑀(音禹人名也)。

解籤(妾閻反考聲云小簡也貫也驗也白事也形聲字也)。

鋒穎(上音峯下營併反考聲云穎禾穗也從禾頃聲)。

郵馹(上音尤文字集略云境上舍也待使館也今之驛也從埀從邑傳文作卸非也卸音星夜反非此用也)。

賄賂(上音晦下音路韻詮云賖帛也)。

掃帚(上桑到反下之酉反除掃糞穢之具並從手)。

獻􂌞(昌沼反文字典說云煼麥磨為麵曰𪍑從麥酋聲傳文作􂌞俗字也)。

為笴(干亶反韻詮云􂹰笴也亦作竿)。

盋廟(上音鉢正體缽𥁄字)。

睒奉(商冉反古今正字暫視也從曰炎聲)。

佛蹠(下征亦反廣雅蹠履也楚辭踐也淮南子云鳥排空而飛獸蹠實而走是也形聲字也)。

磔迦國(上張革反梵語外國名也)。

劫掠(下音略鄭注月令云掠取也強奪取也)。

釗殘(上章姚反古今正字云釗𠠤也剗也從刀形聲字也)。

帑藏(上湯朗反說文云帑者金帛藏府之名也會意字也)。

周睇(下音悌古今正字云傾視也)。

趾蹠(上音止下征亦反從足傳從土非也)。

湮沒(上音因郭注爾雅湮沉落也沒也從垔省聲也)。

捔處(上音角捔其優劣也從手)。

穨褫(上兊回反蒼頡篇墜落也下池爾反說文𡙜衣也從衣虒聲虒音天伊反也)。

痆廝(上赧戞反梵語西方國名也)。

殑伽河(上疑等反西國河名梵語也)。

珠璫(下音當耳珠曰璫耳飾也)。

四睇(下音弟傾首暫視也見古今正字也)。

為梯(體坁反古今正字云木階也從木弟聲)。

石罅(赫嫁反博雅云罅裂也說文𡍩裂也破也從缶虖聲轉注字也)。

睥睨(上批閉反下霓計反埤蒼邪視也說文二字並從目形聲字也)。

姞栗陀羅屈吒山(上音吃屈音軍勿反梵語古譯云耆闍崛山唐云鷲峯山亦名靈鷲山此
山多鷲鳥也)。

豆􄆃(下訶遘反藥名也出交趾郡)。

火䔽(哀害反文字典說云䔽蓋也形聲字)。

𣹆然(上堪納反王逸注楚辭云奄忽而至不期而忽有曰𣹆然水盇聲盇音合也)。

皂利國(上音造胡語國名也)。

嵬􄌔(上外猥反廣雅嵬嵬高貌下昂各反考聲作崿崖獻也正體從吅從屰作㖾傳文作㟧俗字也)。

崑崙虛(上音昆次音論下去魚反或作墟雪山之異名之也)。

東漸(接鹽反孔注尚書云漸入也又云牆鹽反訓義同上也)。

眇漫(上妙了反遠望也)。

㴑流(上音素逆水而上也)。

勍寇(上音擎多力也說文從力京聲也傳文從刀作剠非也)。

崖隒(上雅皆反下音广重崖也考聲云方崖如重甑也)。

朅盤陀國(上騫蘖反胡語國名也)。

須髮(上相臾反口上毛也從彡說文彡音衫象也)。

汎漲(上孚梵反或作泛下張兩反亦去聲也)。

凶獷(下虢猛反)。

闐𨶮(上音田下音噎煙結反滿也塞也)。

獫狁(上音險下音尹北狄之異名也)。

恰述(慳甲反韻詮云用心也亦通俗語也稱可)。

搜擢(上霜鄒反下音濁搜訪明擢戈共譯經論也)。

仄陋(上音側下婁豆反孔注尚書云明人在仄陋者廣求賢也)。

褊能(上鞭沔反爾雅褊急也考聲韻英並云陿也小也說文從衣扁聲傳從大非也)。

綴緝(上追衛反下侵入反)。

連紕(下嬪蜜反排次第也)。

鎖聯(上桑果反下音連聯類也)。

繁複(上伐袁反重也下風目反重重累有也)。

窮覈(下行革反韻詮云考求實事也從西呀賈反敫音藥)。

九瀛(以嬰反海島仙州在東海也)。

跨千古(誇化反古今正字云跨越也形聲字)。

宸睠(厥倦反或作眷同考聲眷頋也戀之也)。

巖涯(下雅皆反水岸曰涯)。

蕭瑀(音禹人名也)。

蕭璟(鬼永反人名也)。

儔焉(上宙留反儔匹也)。

桑梓(下音紫)。

旋殯(賓刃反說文從反賓聲埋􃢱也􃢱音於計反)。

其塋(音營墓也)。

城壍(妾焰反)。

提挾(上弟𠔃反下嫌頰反也)。

崎嶇(上起宜反下羗愚反)。

埏埴(上傷然反下承力反)。

恢恢(苦回反考聲云志大也或作􃚡)。

共激(經亦反考聲云水奔射也)。

蒭蕘(上惻雛反韻英云草也下遶招反)。

斧藻(下遭老反考聲云水中草也有文者)。

必踵(踵勇反考聲云足跟也亦作踵也)。

** 續高僧傳卷第五

瞪視(上直證反埤蒼瞪直視也古今正字從目從澄省聲)。

阻礙(上莊所反杜注左傳阻礙也或從山作岨說文除也從𨸏且聲且音精余反下我葢反廣雅礙距也說文止也
從石疑聲會意字也或作閡亦同)。

江濆(下扶文反字林濆水涯也說文從水賁音補門反)。

言謔(下香約反郭注爾雅謔相戲調也說文戲言也從言虐聲也)。

羸瘠(上九追反下情亦反考聲瘦也字書瘦瘠病也弱也亦作膌從脊從疒脊聲也)。

阮韜(上元遠反姓也下討刀反人名也從韋舀聲也)。

周顒(遇恭反梁朝中書佶郎名)。

開柘(湯柘反廣雅大也亦開手形聲字也)。

確然(苦角反考聲云堅固也前已釋第七卷)。

䞋施(上楚慬反韻英云䞋施也藉此施福感招勝果也)。

怖遽(上普布反怕也下渠御反去聲杜注左傳云畏懼也或從心作懅亦同說文從辵豦聲辵音丑略反豦音渠下
從豕)。

敞軒(上昌掌反蒼頡篇云敞高顯也說文高處遠望也從文尚聲也)。

剡縣(上音琰越國縣名從刀炎聲)。

捃採(上君運反下菜改反方言桾取也說文拾也古文從麏作𢹲今從省從手君聲)。

蕭昞(兵永反)。

慧詡(吁禹反鄭注禮記大也遍也和也僧名也)。

儕黨(上仕皆反考聲等類也)。

梗正(耕杏反考聲直也猛也強也從木更聲也)。

勍敵(上強迎反考聲云多力也強也武也從力京聲)。

澄眸(上長陵反下暮浮反目童子也)。

孜孜(子慈反考聲云支今作文略也)。

狼狽(上音郎下音貝文字集略云狼狽披猖也心亂失次也)。

昏詖(悲媚反考聲云險薄也辯而不正也佞而有慧也說文從言從彼省聲)。

亟深(上矜力反急也極也)。

睠悅(厥倦反孔注尚書云眷視也反顧也)。

東莧(音患地名也)。

劉勰(嫌頰反人名也著書曰劉子)。

蔡樽(尊損反人名也)。

欒櫨(上亂端反廣雅曲柝謂之欒即今之拱也斗在欒兩頭也下音盧說文薄櫨柱上枅也枅音企見反)。

檐霤(上音閻屋檐也即柱外虛檐也從木詹聲從手非也下流救反說文云霤者屋上兩水流下也從雨留聲也)。

桄桯(上音光牀下中間橫桄也考聲作橫橫相於橫字下體丁反韻詮云碓一也即牀兩邊長汀也亦名牀梐傳文
從德作㯖非也亦恐是書誤著文者應從木作􄌕亦不成字考聲作􄌖也)。

陸倕(音垂人名也)。

鑪匳(上音盧香鑪也下音廉香匳也即盛香爐椷也)。

麈􄀲(上音主鹿尾扇也麈鹿尾拂也)。

嗟惋(上精耶反咨嗟嘆也下椀奐反文字集略云惋謂驚惕惋嘆也惋恨也說文從心宛聲也忸怩驚怛也)。

澆薄(上晈堯反下傍博反)。

窺人(犬規反小視也韻詮覷又覷音清預反低頭竊見也)。

心瞀(莫候反楚辭心悶也心亂也說文低目謹視也從目敄聲)。

劉繪(音會人名也)。

東莞(胡官反地名也)。

巾褐(寒葛反毛詩傳曰褐毛布也許叔重曰楚人謂袍為短褐說文從衣曷聲也)。

袜陵(上滿鉢反吳郡地名亦名金陵也梁所都)。

𠁊塏(上霜兩反杜注左傳云𠁊明也說文篆文𠁊字爾雅𠁊武也毛詩𠁊敗也方言𠁊猛也古今正字從叕叕音麗
從大下開改反杜注左傳云塏燥也說文高燥也)。

鏘金(上鵲羊反鏗鏘金玉眾盛之貌也鏗音坑也)。

候旭(凶獄反考聲旭旦也美也)。

𣱦氳(上扶文反下威云反氛氳香氣貌)。

剖析(上暜口反下星亦反分析文義令人解也)。

番禺(上判般反下音愚地名也在廣州縣名也)。

葷辛(上暉云反五辛䓗林之類也)。

踟蹰(上除離反下柱誅反韻詮云少選也不進也)。

衣賑(真忍反前第七卷已具釋訓)。

却派(下柏賣反說文派者水之邪流別也從反水字)。

窀穸(上追倫反下音夕杜注左傳云窀厚也穸夜也謂葬埋於地下長夜也說文窀穸並從穴形聲字也)。

大騷(掃遭反亂也騷動不安之也)。

負扆(衣豈反鄭注周禮云扆耎枕也戶𢳹之間謂之扆從戶衣聲)。

墅姥(上食􂖗反韻英云墅村野為墅郊外曰墅又音野訓義同下音母村中婦人老稱也會意字也)。
一切經音義卷第九十一


一切經音義卷第九十二

翻經沙門慧琳撰

從第六盡第十。

** 音續高僧傳第六卷

稠人(上長流反毛詩傳云稠謂密直如髮也蒼頡篇云稠眾也說文云稠多也從禾周聲者也)。

模楷(上音謀鄭箋毛詩云模法也說文模規也從手莫聲下坑騃音崖買反廣雅云楷拭也字書云摸也說文從木
皆聲也)。

謝籥(下羊灼反人名也)。

拯溺(上字取蒸字上聲下寧的反前高僧傳第七卷已具釋)。

倏然(上傷肉反前高僧傳第六已具釋)。

麛獵(上覓鼙反讀若迷注周禮云麛鹿子也說文從鹿弭聲下廉輒反鄭箋毛詩云宵田為獵古今正字從犬鼠
聲鼠音同上)。

御㝢(下于矩反與宇字同音毛詩傳云字居也說文從宀禹聲或從广作𢉠音同上宀音綿也)。

縑纊(上頰嫌反說文云縑合絲繒也從糸兼聲兼正兼字也下廓潢反鄭注禮記云纊綿也說文纊絮也從糸廣聲)。

勦戮(上魚小反孔注尚書云勦猶截也說文從力巢聲下隆叔反字書云戮殺也鄭注周禮云辱也說文從戈翏聲
音力救反也)。

臨訣(下音決韻略云訣言別也與人死別也即臨終永訣者也)。

孺慕(上儒戌反字書云孺猶屬也說文云孺子即稚子也從子需聲需音須)。

秸(古八反孔注尚書云秸猶稾也玉篇云禾穀藁草也槀音高老反說文又作稭古文秸字也)。

莅職(上梨智反方言云莅臨也郭注爾雅云莅視也說文從草位聲考聲又從水作涖音同上也)。

麕麚(上桾雲反桾音軍殞反劉兆注公羊傳云麕麞也說文從鹿囷聲囷音郡字書亦作麏音同上下嫁牙反爾雅
云麚雄鹿也說文云麚牝鹿也夏至之日鹿解角也從鹿叚聲也叚音賈傳作䴥俗字也)。

鳧鶩(上輔無反顧野王云鳧即水鴨也前第三卷已釋訖下蒙卜反亦音務郭注爾雅云鶩亦鴨也說文云鶩舒
鳧從鳥敄聲也)。

鷹鸇(上憶陵反鄭箋毛詩云鷹鷙鳥也古今正字從鳥雁聲下章然反說文從鳥亶聲穆天子傳亦鸇也)。

野媼(下奧保反說文云媼女人長老稱也從女􃳹聲􃳹音烏魂反)。

圖牒(上杜謨反廣雅云圖猶度也度音鐸說文云牒猶札也從片枼聲枼音葉按簡𠕋圖牒或竹或板義令從片作
牃傳從言作諜非也諜謂諜諜猶賊也非本義今不取)。

恬愉(上牒兼反方言云恬靜也說文亦安也從心甜省聲甜音同上下庾珠反鄭注論語云愉顏色和也廣雅云喜
也爾雅云樂也說文從心俞聲也)。

疾瘉(下音庾顧野王云瘉謂疾小輕也說文云癒病瘳也從疒俞聲也)。

覘國(上勑占反杜注左傳云覘伺候也說文視也從見占聲也)。

竚聆(上除呂反毛詩云竚久立也字書從立作竚與佇字義同古今正字從宁聲宁音除下歷丁反前第三卷已釋
訖)。

啖之(上談敢反前高僧傳第十已釋訖傳作噉俗字)。

連噤(下禽禁反前高僧傳第三已釋訖)。

芒屩(上正𦬆字下姜略反許叔重曰屩草履名之也蒼頡篇云屩履屐也音與脚同說文云履也從履省喬聲)。

勝鬘(上昇證反下音蠻經名也)。

坎壈(下拉拉感反字書云坎壈地不平也考聲云契闊貌也古詩云坎壈多苦辛是也拉音臘也)。

盱衡(上酗于反司馬彪注云盱猶視而無知貌也蒼頡篇云盱張目也說文云盱以憂病也從目于聲傳文從日作
眄書誤也下正衡字考聲從行角從大謂牛觸人則橫一木於角上衡猶橫也會意字也文字典說從行角聲正衡字)。

嘯傲(上消醮反鄭玄注禮記云嘯謂卷蹙舌吹出聲也按嘯傲謂方土清閑於曠吟嘯者也說文從欠作歗今通作
歗義同下熬誥反博雅云傲放蕩也說文云倨也從人敖聲傳文從口作嗷非之也)。

蟋蟀(上音悉下衰律反禮記月令云後五曰蟋蟀居壁是也毛詩傳曰蟋蟀秋鳴蟲也古今正字云秋蛬也蟋蟀二
字並從虫悉率皆聲也蛬音共顒反也)。

饘粥(上戰羶反杜注左傳云饘即麋也說文亦同麋也從食亶聲麋音眉也)。

餬口(上音胡爾雅云餬饘也郭璞注云餬亦麋也說文云亦謂寄食為餬口從食胡聲)。

奧粹(下雖醉反周易純粹精也說文云粹不雜也從米卒聲也)。

體羸(下累追反杜注左傳云羸弱也賈逵注國語云病也說文云𤸃也中從羊從𣎆聲𣎆力臥反也)。

謝譓(下擕桂反人名也)。

貲財(上子移反顧野王云貲謂家中資生產也廣雅云貲貨也說文從貝此聲)。

塵滓(下緇史反說文云滓猶澱也從水宰聲澱音田練反)。

湔濯(上箭先反文字集略云洗污衣也下撞角反廣雅云濯洗也毛詩傳云滌也顧野王云浴也說文濯浣也從
水翟聲翟音宅也)。

解澣(上皆買反云解判也從刀判牛角會意字也下桓管反鄭箋毛詩云澣謂濯也劉兆注公羊云去垢日澣說文
作浣字書從幹作澣音義並同)。

耎几(上儒兖反周禮耎柔也說文從而犬聲傳文從車作軟俗字非也下機履反)。

綢繆(上宙留反毛詩傳云綢繆猶纏綿也說文從糸周聲下美憂反說文云繆枲之十潔也從糸翏力救反潔音結)。

麤歰(上怱胡反說文從三鹿會意字也今省麤顧野王云麤謂不善也鄭注禮記云麤猶不精也下森戢反說文從
四止二正二倒書亦會意字也傳文作歰非也)。

梗難(上庚杏反毛詩傳曰梗病也賈逵注國語云梗害也爾雅云直也說文云山榆有㓨莢者從木更聲傳文從魚
作綆俗字也)。

法敞(下昌仰反人名也傳作敝誤他)。

樂𤠤(上音洛下音荒按狼𤠤者葢詭譎之流不實之義也狼合作樂字傳用狼字非也字書亦無此字者也)。

一簏(下聾木反說文云簏竹篋也從竹鹿聲也)。

謔之(上香脚反前第五卷已釋訓)。

𤯝箱(下想羊反博雅云箱赤色也漢書云一人奉符箱是竹箱也)。

強悍(下寒旦反說文勇也從心旱聲)。

匱餧(上逵位反毛詩傳云匱竭也鄭注禮記云匱乏也說文從匚貴聲匚音方下奴猥反鄭注論語云餧餓也蒼頡
篇云飢也說文從食委聲也)。

般闋(下犬悅反毛詩傳云闋息也鄭注儀禮云闋終也蒼頡篇云訖也說文從門癸聲)。

相紃(下音旬字書或作䋸䋸猶繞也說文紃謂圜繞也從糸川聲)。

飆舉(上必遙反郭璞注爾雅云飇謂㬥風從上而下者也說文云飇浮搖也從風猋聲猋音摽)。

鍼盲(上執任反廣雅云鍼剌也按針盲者以正法治邪見如針盲之痼疾也說文從金咸聲今通從十作針俗字也
下麥庚反說文目無眸子也從目亡聲也)。

腴旨(上庾珠反鄭注禮記云腴腹也說文云從肉臾聲下正旨字孔注尚書云旨美也)。

** 續高僧傳第七卷

尋緗(上似林反說文尋繹理也從几工彐從寸分理之會意字也轉注字也下想羊反釋名云緗素色繒也古今正
字從糸相聲也)。

縉雲(上津信反春秋傳有縉雲氏葢地名也說文從糸晉聲傳文從手作搢非也)。

安堵(下都魯反顧野王云堵皆築墻板數也說文垣五板為堵從土者聲八尺曰板也)。

聲懋(上正聲字說文云聲音也從耳殸聲殸口冷反下矛候反孔注尚書云猶勉也與楙字義同說文從心楙聲楙
音同或從矛作𢘅)。

馥蕙(上音復前高僧傳第十一卷具已釋訖下音惠王逸注楚辭云蕙香草也古今正字從草惠聲也)。

紐虜(上女九反廣雅云紐束也鄭玄注周禮云紐冠冕上小鼻笄所貫也說文云系也從糸丑聲一曰結可解也
下盧覩反說文云虜俘獲也從母從力聲毋音官毋說文從一橫毋象形字也)。

衡櫓(上正衡字杜注左傳云衡橫也鄭注周禮云平也說文從􃮽從大行聲傳從魚作衡訛也下音虜杜預注左傳
云櫓大盾也盾音順說文從木魯聲亦作􂕀音義同)。

丘穽(下情郢反字書正從𨸏作阱鄭注周禮云阱所以穿地為㴱坑而取禽獸也廣雅云阱即㴱坑也說文云阱陷
坑也從𨸏井聲古文從水作汬或從宂作穽並同也)。

遼敻(上了焦反廣雅云遼遠也說文從辵尞聲音同下儇娉反劉兆注穀梁傳云敻㴱也考聲正從攴作敻營求未
遂也亦遠也說文亦營求也從𥄎人在穴上轉注字也𥄎火劣反)。

砥礪(上音止下音厲孔注尚書云砥礪皆磨石也前第三卷已釋訖)。

言刈(下魚胏反埤蒼云刈穫也王逸注楚辭云芟草也古今正字從刀乂聲)。

採􃻞(下賢結反字書云􃻞猶袵也古今正字云衱袵也從手頡聲)。

背胛(上正背字從北從肉下音甲吳越春秋云貫胛達背也釋名云胛之言闔也闔音合謂與胸脇相會故云
闔也古今正字義同從甲從肉聲也)。

儁裳(上遵峻反杜預注左傳云儁絕異也玉篇字書與俊字同前高僧傳第六已釋訖下音常韓詩云衣下曰裳白
虎通云裳障也所以自障蔽也說文作裳下帬也)。

毳般(上昌苪反孔注尚書云毳耎細毛也說文毳獸細毛織成衣也從三毛會意字)。

復􄌗(下情姓反廣雅云靚命也亦呼也說文云召也從見青聲也)。

憓飛(上音惠郭璞注云憓意精同也)。

畟塞(上初色反郭璞注爾雅云畟言嚴利也韻略云陳設器物盛貌也說文云治稼畟從田人從久久山危反也)。

勍手(上音擎前高僧傳第二卷已釋訖)。

無𣀇(下盈益反孔注尚書云𣀇猒也說文云𣀇懈也從攴睪聲睪音同傳文從欠作𣀇非也)。

蓽門(上賓蜜反杜預注左傳云草門也鄭玄注禮記云蓽亦草也說文從竹畢)。

圭竇(上桂擕反禮記儒行云蓽門圭竇蓬戶瓮牖是也鄭玄注云竇孔穴也按圭竇小窻牖之屬也說文從
重土下音豆)。

煢煢(葵營反孔注尚書云煢單也毛詩傳云煢煢無所依也說文從卂從熒省聲卂音信熒宂營反)。

懍然(上林錦反郭璞注方言云懍猶敬也孔注尚書云懍危懼貌也說文從心從稟聲稟彼錦反)。

􄌘􄌘(瑰內反蒼頡篇云􄌘􄌘亂貌也說文云從心貴聲)。

小蜹(下儒稅反字林云􂞕即蟆子也顧野王云􂞕喜齧人謂之含毒是也說文云秦謂之􂞕楚謂之蚉也從虫苪
聲蚉音文苪音同上者也)。

惛懵(上呼昆反廣雅惛亂也鄭箋毛詩云惛無知也說文從心昏聲下墨朋反毛詩傳云瞢亂杜注左傳云悶也云
瞢目不明也從心瞢聲瞢音同上也)。

糟粕(上音遭下普莫反許叔重曰糟酒滓也粕已𥂖糟也古今正字糟粕二字酒之餘滓也並從米曹白聲也)。

** 續高僧傳第八卷

趙瀛(上正趙字下音盈人名也)。

𣖀槩(上革猛反爾雅云梗直也說文從木更聲下陔艾反鄭玄注周禮槩𣊹也說文從木既聲也)。

覶縷(上盧戈反按覶縷猶理亂也說文云覶好貌也從見𤔔聲𤔔音亂下龍主反前高僧傳第二已釋訖)。

用袪(上正用字說文云用行也從卜中衛宏按古文或作用音義並同今通作用下却魚反韓詩外傳袪猶去也說
文從衣從去聲也)。

岷峨(上密彬反下我哥反按岷峨皆蜀川山名也見郡國志岷峨二山名也)。

指適(上正指字下丁歷反莫也考聲云適指實也)。

𩮰尾(上正宗字考聲𩮰馬鼠也亦從馬作騣下正尾字鼠音獵)。

嵬然(上外猥反說文嵬而不平也從山鬼聲也)。

悛革(上音詮前高僧僧第一已釋訖)。

不漉(下弄穀反郭注爾雅云漉竭去水也文字典說從水鹿聲)。

𥴧篨庵(上巨居反次音除按𥴧篨庵今以蘆篨席為舍也爾雅云𥴧篨蘆蕟即蘆席也蕟音廢下暗含反
廣雅云庵舍也鄭注禮記云庵廬也古今正字從广奄聲广音儼)。

** 續高僧傳第九卷

論榻(上盧混反下貪答反釋名云榻即牀之陿長者也榻即今牀也古今正字從木􂰌音同上也)。

執鍮(上正執字也字書云執操持也說文從丮從𢆎亦聲丮音戟𢆎音女涉反下音偷埤蒼云鍮石似金非是金也
古今正字從金從偷省聲者也)。

盥手(上官椀反說文盥洗手也從臼水臨皿會意字也已見前釋臼音菊者也)。

帽簪(上毛報反字書正作􂏖鄭注尚書大傳云冐覆也文字典說云帽冠也亦頭也從巾冐聲或從衣作帽音同上
下戢森反蒼頡篇簪亦笄也笄音鷄說文正作無首笄也象形字亦從竹竹簪音義並同傳作簪俗字也)。

非纛(下音道傳文本義合用道字是非道不行之義今用從縣作纛纛羽葆幢非本義今不取)。

丼絡(上正井字周書云黃帝始穿井世本云伯益作丼王弼注周易云丼通也白虎通云因丼為市故
曰市丼說文云八家同一丼下郎各反郭璞注山海經云絡繞也說文從糸各聲之也)。

𨀗躡(上誇化反前第四卷釋訖杜注左傳云𨀗謂過其上也說文云度也從足從𡗢聲下黏輒反黏音尼沾反方言
云躡登也廣雅云履也說文云蹈也從足聶聲也)。

既礫(下音歷說文云礫小石也從石樂聲也)。

污池(上音烏考聲云停水不流也說文云洿即濁水不流也從水夸聲也)。

尻端(上考高反考聲云穀道也說文從尸九聲下正端字說文云端直也從立耑聲耑音同上)。

修葺(上正修字下侵入反杜注左傳云葺謂補理也說文從草咠聲咠音同上)。

連甍(下麥耕反杜注左傳云甍屋棟也說文云從瓦從夢省聲)。

姓俞(丑祐反人姓也)。

椿詵(上勅倫反下色榛反人姓名也)。

檀谿(上唐寒反郡國志云襄州溪名也下從水作溪俗字也下正溪字說文云出瀆無者曰谿從谷奚聲傳文上檀
字誤從壹作􂣘非也下從水作溪俗字也)。

霈注(上环貝反文字集略云霈大雨也說文從雨沛聲沛音貝者也)。

㴑(上蘇路反說文云逆流而上曰㡿也從水㡿聲㡿音尺也)。

慧暅(下哥鄧反僧名者也)。

詡法(吁宇反法師名蒼頡篇云詡猶和也鄭注禮記云普也說文從言羽聲)。

繟師(上昌演反鄭注禮記云繟寬綽貌說文繟猶帶緩也從糸單聲單音善也)。

版蕩(上班簡反鄭注周禮云版今戶籍書也自齒生已上皆書之於版數登萬人也說文從片反聲傳文或作師誤
下堂黨反字書正從皿作盪考聲云蕩猶除也按版蕩者謂梁籍除者也)。

霓裳(上詣鷄反王逸注楚辭云霓雲之有色似龍者也郭注爾雅云雌虹曰霓說文云霓屈虹也從雨兒省聲也言
霓裳者神仙飛行衣如虹霓)。

無𠁊(下霜兩反說文云𠁊明也過也傷也傳文作𠁊書誤也)。

􃵭遊(上殿年反顧野王云田從禽獵也遊田搜狩總名也說文從攴田聲也)。

饔餼(上雍恭反鄭注禮記云饔者割烹􄌙煎和之稱也凡客莫盛於饔饔將幣之禮說文云饔熟食也從食雍
聲籀文從共作𩛛下希既反鄭注儀禮云牲生曰餼也埤蒼云饋也字書云餉也說文從食氣聲也)。

罝罘(上借斜反毛詩傳云罝謂兔罟也郭注爾雅云罝猶遮也古今正字兔网也從网且聲下附謀反鄭注禮記云
獸罟曰罘也說文從网不聲傳文作罦非也)。

矰繳(上則僧反鄭注周禮云結繳於矢謂之矰矰字從矢或從羽作䎖矰知七分三在前四在後說文從矢曾聲下
章弱反顧野王云繳即矰矢具也說文云繳生絲縷也從糸敫聲敫音藥亦作𦅾糸音覓縷龍主反)。

元覞(下遙照反高僧慧弼父名也弼皮密反也)。

脫躧(下師爾反孟子云視弃天下如弃弊躧即脫躧義也考聲作屣履屬不攝跟者也亦從革作𩌦說文云躧履也
從足麗聲也)。

衮冕(上古本反周禮云享先王則服䘱冕鄭眾注云䘱龍衣也鄭玄箋毛詩云玄衣而畫以龍也說文亦龍衣也繡
下裳福一龍蟠阿上嚮從衣公聲下眉辯反鄭注周禮云冕首飾也說文從曰免聲曰音肙也)。

鎔笵(上欲鍾反下凡􄌚反漢書云猶金之在鎔唯冶之所鑄也范鐵摸也說文云鎔冶器法也銅銷為鎔從金容聲
也)。

苫凷(上攝占反玉篇作寑顧野王云葠猶苫也謂以草自藉也禮記器服傳寑葠枕由也文字典說云葠器藉也從
草侵聲與傳文苫字義略同葠苫皆同音􄌛情夜反下枯外反說文從土凵聲凵口范反或作塊音同也)。

荏苒(上任寢反下而琰反韻略云荏苒草色貌也按荏苒若今之因循蹉𧿶之類是也說文荏從廾任聲苒從
廾冉聲舟音同廾音草)。

漳滏(上灼羊反漢書云漳水名也漳水有二一清漳二濁漳二名也濁漳出上黨長子縣鹿谷山東至鄴入清漳
清漳出沾山大要谷北入黃河說文從水章聲下扶武反山海經云滏水出神圂山至臨水縣西滏口經邯鄲北入漳其
水常熱故名滏水古今正字從水釜聲圂音胡本反也)。

炎蓐(上炎字說文云炎火行也從重火故月令云其啼炎帝其神蓐收玉燭寶典云蓐收金行也按炎蓐即自夏徂
秋之謂也說文云蓐陳草復生也從廾辱聲籀文從𦬇𦬇音莽也)。

訃焉(上孚務反鄭注禮記云訃至也古今正字從言卜聲字書亦從走作赴又從足作臥或從辵作􄌜音義並同也)。

髦彥(上肙褒反萇詩傳云髦俊也郭璞注爾雅云士中之㑺如毛中之髦也廣雅云髦大也說文從髟毛聲髟
音必消反下言建反埤蒼云彥大也字統云善士有文者爾雅云美士曰彥說文從文厂聲厂音漢文正文字從彡文彡
音杉也)。

堂礎(下音楚淮南子云山雲蒸柱礎潤許叔重曰楚人謂柱磶為礎古今正字從石楚聲磶音昔按礎即石碇也碇
音丁寗反也)。

宗鎋(下閑戞反字書正作牽左傳云巾車脂牽聲類云牽車鍵也說文云牽車軸端鍵也從舛相背會意字也傳文
從車作轄今通用從金作鎋又作舝音義並同也)。

讙𠆴(上音萱說文正作讙從言雚聲雚音貫傳文從宣作諠或從口作喧並俗字也下儜教反說文從人從市會意
字也傳文作閙俗字也)。

剗跡(上察眼反廣雅云剗削也聲類云平也古今正字從刀戔聲戔音殘也)。

捄拯(上矩愚反廣雅云捄猶法也說文從手求聲下䒱字上聲玉篇從廾作枡博雅云􄌝拔也廣雅收也說文云􄌝
上舉也從手升聲)。

林麓(下籠篤反鄭注禮記云麓山足也說文從林鹿聲)。

掩骼(下耕額反李林甫注月令云枯骨曰骼說文云禽獸之骨曰骼從骨各聲)。

遞升(上啼禮反說文從辵從虒聲虒音大伊反前第四已釋訖)。

機譎(上凡依反下涓悅反鄭注論語云譎猶詐也鄭箋毛詩云譎不直言也說文云欺也下從言矞聲矞葵聿反)。

** 續高僧傳第十卷

顧眄(上古路反鄭箋毛詩云顧猶視也蒼頡篇云旋也廣雅云向也說文云迴視文從頁雇聲雇音同上下眠甸反
說文眄猶邪視也又目偏合也從目丐聲丐音綿徧反傳文作眄俗謬字也)。

逃迸(上音陶廣雅云逃避也說文云亾也從辵兆聲傳文作巡俗字也下伯孟反鄭玄注禮記云迸放流也字書亦
從足作跰跰猶散也古今正字從辵并聲)。

自揣(下初委反說文揣量也從手耑聲耑音端也)。

齊鑣(下彼苗反爾雅云鑣謂之钀郭注云钀馬勒之鐵也考聲云鑣馬排沫也說文云鑣馬銜也從金麃聲麃音
庖亦從角作𧥍音義並同上傳文作䮽俗字也)。

斂翮(下衡革反爾雅云羽本謂之翮郭璞注云鳥羽根也說文羽莖也從羽鬲聲鬲音格之也)。

隨漢(上遂規反廣雅云隨逐也考聲切韻云隨國名說文從辵隋聲隋音同按隋皆國名也)。

竝騖(上正並字說文並併從兩立下巫付反穆天子傳曰騖驅馬疾行也廣雅云奔也說文從馬敄聲敄音武字也)。

鯨鯢(上競迎反淮南子云鯨魚𣦸而彗星見見音峴字統云鯨海中大魚也許叔重曰鯨即魚之王也說文云鯨海
大魚也從畺聲亦從京作鯨通用傳文作鯨俗字也下詣鷄反杜注左傳云鯨鯢大魚也顧野王云鮑食小魚也說文鯢
刺魚也從魚兒聲兒音同)。

私覘(上正私字下諂焰反鄭注禮記云覘窺視也杜注左傳云覘伺也說文從見占聲)。

淅東(上氈熱反字統云淅江出會稽郡考聲亦云江名也古今正字從水折聲)。

底磺(上音止前第七卷已釋訖下虢猛反廣雅云鐵璞謂之磺說文云磺銅鐵璞也從石黃聲作丱音同)。

東甌(下鳥侯反郭璞注方言云今臨海永寧縣即東甌左海也說文從瓦區聲區音同也)。

宗勣(下精歷反聲類云勣功也賈逵注國語云勣緝也古今正字從力責聲也)。

童齔(下初覲反說文從齒七聲前高僧傳第二已釋訖)。

緘避(上古咸反前高僧傳第八已釋訖下瞢比反瞢音墨崩反顧野王云默靜不言也說文從犬黑聲字書亦從曰
作黑音同)。

璽書(上思紫反前第一卷已訓釋訖)。

有瀅(下縈定反楊子雲甘泉賦云猶弱水之濎瀅文字典說與玉篇並同從水瑩聲也)。

癵躄(上劣員反聲類云𤼣病也顧野王云𤼣謂身體枸曲也考聲云手足病也文字典說從疒臠聲字書從手作攣
或從舛作􄌞音義並同傳文從足作􂎖俗非字也下井僻反韻略云躄跛不能行也顧野王云謂足偏枯也古今正字義
同從足辟聲說文正從止作𣦢音義並同也)。

痼疾(上音固說文正從古作㽽禮記云身有㽽疾是也前高僧傳第九已釋訖也)。

偓𪘏(上音握下士角反應劭注史記云偓齪急促之貌也又曰其民握齪頗有桑麻業也埤蒼聲類並云迫促貌也
說文從人屋聲下齪古今正字從足齒聲故漢書云偓齪亦急促貌也)。

鄭頲(下丁冷反人名也)。

泉涸(下胡各反賈注國語云涸竭也字書乾也說文從水固聲也)。

終窶(下衢庚反詩云終寠且貧傳文寠猶無禮爾雅云貧也字書云空也說文從穴婁聲婁音樓)。

層巘(上贈棱反郭璞注山海經層重也王逸注楚辭云累也說文層重屋也從尸曾聲下言蹇反郭璞注爾雅云巘
山形如累兩甑狀為巘也古今正字義同從山獻聲)。

􄌟㘈(上虯移反毛詩傳云􄌟㘈知意也鄭玄箋云􄌟然意有所知也說文從山􄌠聲􄌟正􄌠字從半
竹下凝棘反毛詩傳云㘈𢡠也鄭玄箋云㘈然有識別也考聲云㘈然小兒生而有知也說文亦小兒有知也從口疑聲
傳文從山作嶷非又作懝音同上也)。

崤函(上効交反孔注尚書云崤要塞地也杜預注左傳云崤函在澠池縣西說文從山肴聲下音咸班固西都賦云
左據函谷二崤之阻說文從弓曰聲弓音呵感反考聲云函關名也)。

𩇕淵(上音淨下伊玄反僧名也前高僧傳第二釋訖)。

剜眼(上烏桓反埤蒼云剜猶削也廣雅義同埤蒼云正從刀作𠛠說文𠛠挑也從刀死聲𡖅音琬傳作剜俗字也)。

僧儔(下直流反僧名也)。

霆擊(上定寧反郭璞注爾雅云霆疾雷也蒼頡篇云霹靂也王弼注周易云霆電也霆雷餘聲也從雨廷聲也)。

迮隘(上爭革反埤蒼云從定作窄聲類云窄迫也字書正從竹笮鄭眾注周禮云笮陿也說文云迮從竹乍聲考
聲與聲類同亦從宂作窄云陿小也又作㡸音同上下戹界反廣雅云隘陿也王逸注楚辭云險陿傾危也顧野王云
隘猶迫側也說文義同從𨸏益聲說從厄作阨俗字也)。

寺􄌡(下征石反前高僧傳第十卷已釋訖)。

湮廢(上壹珍反郭璞注爾雅云湮沈落也說文沒也從水垔聲垔音因文字集略衛宏並從水洇古文作􄌢音同者
也)。

便刵(下而志反孔注尚書云刵截耳也廣雅云刵截也說文云刵斷耳也從刀耳聲者也)。

糇粒(上候溝反說文從食作餱文字集略云餱乾食也考聲作糇云糧也下音立孔注尚書云米食曰粒說文
云粒糂也從米立聲糂三敢反古文從食作𩚷音同上也)。

氈裝(下莊狀反去聲字也許叔重云裝猶束也說文裝裏也從衣壯聲也)。

倨傲(上居御反杜預注左傳云倨傲也鄭玄注禮記云倨不敬也說文云倨不遜也從人居聲下熬誥反孔注尚
書云傲慢也博雅云蕩也廣雅云慢也說文云倨也從人從敖聲敖正敖字也)。

胭頷(上䴏肩反蒼頡篇從口作咽與胭字同博雅咽嗌也聲類云喉也考聲亦從肉作胭云喉也古文從口作
􂍾又作臙音並同說文亦嗌也從口因聲下含敢反方言云頷謂頤也說文從頁含聲嗌音戹頤音夷頁音纈也)。

僧懾憚(上占葉反鄭注禮記云懾恐懼也說文從心聶聲下壇旦反鄭玄箋毛詩云憚畏也廣雅云驚也
說文云忌惡也從心單聲也)。

雄傑(下䖍櫱反鄭玄注禮記云傑方出千人也說文從人桀蒼桀音同)。

江漘(下順春反毛詩云漘水涯隒也說文從水脣聲隒嚴撿反)。

怜周官(上口甲反考聲云恰用心貌韵略亦用心也諸字書並無此字也)。

鉦􄌣(上隻盈反毛詩傳云鉦以靜之鄭玄注考工記云鍾之體曰鉦說文云鉦鐃也從金正聲下姑午反王逸注楚
辭云􄌤以鳴之說文云鼓從豈􄌠聲􄌠正攴字從半竹豈音竹句反也)。

湛露(上澤減反毛詩傳云湛湛露盛貌也說文從水從甚聲下露者韓詩外傳云露覆也賈逵注國語云露􄌥也說
文云露潤澤也謂夭之津液所以潤萬物也從雨路聲者也)。

晞晨(上許依反毛詩傳云晞乾也說文從日希聲也)。

瘞于(上英𠚫反爾雅云瘞埋也郭璞注曰瘞謂微幽藏也說文從㾜土聲㾜音愜古文作𨻊音義並同也)。

含嚼(下匠爵反許叔重注淮南子云嚼咀也廣雅云嚼猶茄也說文云爵也從口𩰥聲爵正𩰥字者也)。

續高僧傳第二卷

從六盡十。
一切經音義卷第九十二



一切經音義卷第九十三

翻經沙門慧琳撰

** 續高僧傳卷第十一　從十一盡十六

𣏌梓(上音起木名也山海經東始之山有木狀如楊而赤理其汁如血無實名曰𣏌下茲死反南方木名也相梓漆
堪作琴瑟說文並從木形聲字也)。

勍鋒(上競迎反左傳云勍敵之人也說文強也埋蒼健也廣雅武皃從力京聲也)。

竚聆(上除呂反字鏡竚立待也或作佇宁音訓同下力丁反韻詮云聆聽也或從立作聆說文從耳令聲)。

亟動(上矝力反說文從二從古人從口從又韻英云亟急也天地之間人於手口最急會意字也)。

自揣(初委反除也量也說文從手耑聲也)。

齊鑣(表苗反今之馬銜上排沫也傳文從馬作騼非也)。

敻古(血縣反考聲云遠也營求也說文從人從皿旻聲也𦉪音營旻音兄域反)。

王頍(窺絹反說文頭小銳舉頭也從支頁窺音鈌規反)。

砥礪(上音止下音例尚書孔注云砥細於礪皆磨石也山海經云出崦嵫山多此石)。

有瀅(縈定反水澄湛之皃也)。

􂎖躄(上力傳反下卑亦反不具足也前已訓也)。

蘄州(上音其)。

層巘(上賊棱反下言謇反山巖也)。

崤函(上戶交反下音咸也)。

寺墌(征亦反基也)。

郿(音眉縣名也)。

卓犖(力卓反考聲云高皃也言其人英傑俊彥也)。

雄憨(呼濫反玉篇引毛詩傳憨愚也從心敢聲)。

常莅(梨至反考聲臨也從草位聲)。

江漘(順春反韻英云水涯際也郭注爾雅云厓上平坦而下水深者為漘不發聲也從水脣聲也)。

止泊(膊莫反王注楚辭云泊止也水中可居止曰泊從水白聲)。

鉦鼓(上之盈反毛詩傳曰鉦以靜之鼓以動之說文鐃也從金正聲)。

麈尾(上音主毛扇也象麈鹿之尾以寶飾其柄名麈尾扇講論者以為談柄也)。

慰賻(符付反與附同音鄭注周禮云謂贈喪家死衣助不足也歸死者曰􃑝歸生者曰賻􃑝音豊諷反說文從貝尃
聲)。

瘞于(於罽反爾雅云祭天曰燔柴祭地曰􄌦𦷯郭璞曰幽藏也瘞埋也)。

** 續高僧傳卷第十二

恭撝(毀為反王注周易云左右指撝也形聲字也)。

恪慎(康各反韻英云敬也或作㤩愙並同)。

確法師(腔角反腔音可江反確或作塙碻韻英云牢固皃也確定不移也)。

斷覈(上端亂反斷決獄也不衡革反漢書云審其罪也說文考實事也從西西呀賈反敫聲敫音擊也)。

暅公(𡶩鄧反韻英云暅乾也形聲字亦兼會意字也)。

商搉(音角顧野王云搉量也)。

濤浦(上音桃下音普並從水)。

照鑠(下傷灼反郭璞曰鑠光明也形聲字也)。

孝凱(開改反韻英云振旅樂名也)。

撤膳(上恥列反韻英云以手抽去也從手形聲字也)。

慧昞(兵皿反皿音明丙反或昺昺明也人名也)。

幽賾(下柴責反幽深之稱也從􃫫􃫫音夷)。

摳衣(口侯反禮記兩手摳衣考聲搴衣也從手)。

傅縡(音載人名也下縡事也)。

霈然(音配考聲云霶霈多雨皃也)。

庂席(上音側書曰明明揚庂陋廣求賢人也)。

踟蹰(上長知反或躊長留反下長誅反或作躊長於反二字各二體並通用考聲云徘徊也小疑未審不進也並從
足形聲字也)。

度棧(查限反險逕板道也從木戔聲戔音同上)。

捻掇(下端活反手拈取也拈音念兼反從手)。

冲邃(上逐融反下雖醉反幽深不測皃見小爾雅)。

恂恂(音巡恂恂不倦誘也)。

陟􃗍(上徵力反下音古後周時寺名也)。

彞倫(上音夷或從􃭼廾作彞彝常也古文作􄌧也)。

扃閉(上癸營反)。

淹漬(上掩炎反左傳久浸也下慈寺反說文漬漚也亦浸也)。

打剎(上徒丁反或作楟說文云打撞也撞音濁江也)。

繕構(上音善杜注左傳云繕治也說文補也下溝候反玉篇架屋也說文蓋也形聲字者也)。

廝下(先齎反考聲云曀也聲破也賤士也故廝下之徒也)。

情槩(該礙反考聲云節也從木會意字也)。

􃫭裂(上色貌反火灹也有聲曰爆)。

徒跣(先剪反親於地不躡履也說文從足先聲)。

躓􄌨(上知利反玉篇躓頓也下我蓋反考聲不進之也)。

褒美(上保毛反讚美也)。

焜煌(上魂穩反下音皇方言光盛皃焜燿也說文煌煇也形聲字)。

嚫錫(初阠反阠音莘儭反傳文從貝非也韻英云親施也從口親聲也)。

機捷(潛葉反考聲云慧也疾也戰勝也健也說文從手疌聲疌音同上)。

歔欷(上音虛下音希考聲云悲傷也泣之餘聲也並從欠形聲字也)。

連洏(下耳之反韻略云連洏者泣淚流皃易曰泣血漣洏是也形聲字)。

擢知(音濁揀擇知也)。

高屧(暹葉反考聲云如屐而厚無足也之􄌩􄌩音同以木為底也)。

荷擔(荅南反韻詮云以木荷物也從手上音賀也)。

瀛洲(上音盈以征反)。

荐餧(上錢廌反考聲云仍歲不熟曰荐說文從草存聲下奴猥反孔注論語云餧餓也轉注字從食委聲)。

斃者(毘袂反韻英云斃死也會意字也)。

岷嶓(上密彬反彬音筆旻反蜀地山名也江水出焉下音波嶓眾山名也漢水上原也在漢中也)。

喎偏(上快垂反口偏也下音篇形聲字也)。

隩隅(上音奧下音愚並從阜也)。

自縊(下伊計反杜注左傳云自經死也說文從糸益聲)。

商搉(下音角考聲專利也略也說文從手寉聲)。

歎訝(下牙稼反考聲)。

秀峙(下馳里反考聲云山獨立也或作峙跱用並同者也)。

鏘鏘(鵲陽反嚴整皃)。

迎睇(下啼戾反前第四卷中已釋訖)。

廊廡(下音舞前第一卷已釋訖)。

締構(上音蹄王注楚辭云締構也架構堂也)。

恢恢(苦回反大也)。

胷襟(上音凶說文膺也或作匈亦通也)。

智琚(音居僧名也)。

父褘(偣希反琚師父名也從衣)。

罕醍(上老刀反正體字也從宀省從牛造字本意)。

葷辛(上暉雲反前高僧傳第十二卷已具釋訖也)。

舊垗(下音奧說文云古文奧字也文字典說云土窀也又趙姚二音說文窯也燒瓦竈也傳作烑非也)。

鍬鍤(上峭霄反玉篇從喿作鐰方言云趙魏之間謂鍤郭注爾雅及言作鍫訓亦鍤爾雅又作庣音同下楚甲反鍤
亦鍫也或作􄌪古字也臿音同上也)。

安叡(悅慧反說文叡智也從目從􃰺􃰺音殘從谷省也)。

殲(上接鹽反毛詩傳殲盡也何注公羊殲死也滅絕也從歺歺音矜)。

幽洌(下連哲反周易井洌寒泉食王注云洌潔也寒也清也形聲字)。

** 續高僧傳卷第十三

智璀(崔磊反人名也)。

䞋遺(上測近反施物也下惟恚反考聲云加也與也相惠也)。

蕭瑀(于迂反與禹同音唐朝南省長官也)。

溫彞(以脂反聲云常也人名者也)。

諠譁(上音喧下音花多人也)。

㴑流(上音索逆流而上也見韻詮說文從水㡿聲也)。

猜隱(釆哉反意不能明也似犬多疑故從犬青聲也)。

兼迾(上頗鹽反正體兼字會意字手執二禾曰兼下音列考聲清也潔也寒之也)。

瞥見(片滅反字集略云蹔見也纔見不久也說文從目敝聲)。

愔鬱(上壹淫反和悅皃也靜也下經律前文已釋訖)。

溟渤(上音冥下音勃東海之別名也)。

乘舶(下音白海中大船也纍枋木為之板薄不禁大波浪以椰子皮索連之不用鐵丁恐相磨火出千人共駕長百
文大船也)。

緬謝(上綿遍反緬想也)。

糅以(上尼救反鄭注儀禮云雜也古今正字從米柔聲或作􃾒音同上又音而救反)。

􄌫彩(上血絹反鄭注儀禮云彩文盛曰絢馬注論語云絢文皃說文從糸䀏聲䀏音縣糸音覓)。

織綜(下宗送反列女傳織者可以喻政推而去引而來曰綜說文從糸宗聲也)。

負囊(下諾郎反毛詩傳曰有底曰囊無底曰橐橐音託也)。

𨀗轢(上誇寡反前第四卷已釋訖下零的反蒼頡篇云轢𨋃也呂氏春秋陵轢諸俟是也說文云轢謂車所軗也從
車樂聲𨋃音尼展反)。

頿髯(上子斯反左傳云靈王生而有頿說文云口上須也從須此聲傳文從髟作髭亦同下染占反髯即頰須也從
須冉聲莊生云美須𩓿𩓿即頰毛也傳文作髯亦通時用字也冉音同上也)。

坑坎(上客庚反或從阜作阬顧野王云坑壑也亦池漸也說文坑墟也從土亢聲下堪敢反考聲云小坑)。

祖禰(上租古反爾雅祖始也顧野王云祖上也廣雅本也遠也說文祖始廟也從示且聲下泥底反古文作禰今俗
從草隸作檷周禮父廟也文字典說從示爾聲轉注字)。

睆爾(上還綰反論語云睆爾小笑皃也毛詩美皃也說文從目皃聲皃音治官反)。

灑塵(上沙雅反水灑地也)。

刺服(上此四反正體㓨字也)。

鉎刃(上音生於柔鐵上火臨生鐵也令其剛利)。

鵬舉(上音朋大鳥名也形聲字下舉字下從手)。

林藪(下桑走反鄭注周禮云澤無水曰藪說文大澤也從草藪聲也)。

衒才(上玄絹反說文行賣也從行玄聲亦作𧗳)。

桎梏(上音質下音谷亦名杻械在手曰桔在足曰桎說文二字並從木形聲字也)。

鬻德(上融祝反周禮鬻賣也說文從鬲粥聲也鬲音歷也)。

嘲謔(上張交反或從口作啁蒼頡篇云嘲調也戲也下香約反郭注爾雅云以言相調戲也形聲字)。

亹斖(微匪反上正下俗前文已具釋訓訖)。

汪濊(上艧黃反艧音尫郭反杜注左傳云汪污池也楚辭注云大水深廣也下隈外反韓詩云水浸流也說云濊
疑流也從水歲聲正體歲字也)。

玄詧(音察人名也)。

駐蹕(上誅屢反蒼頡篇云駐止也住也下音畢鄭注周禮云君車行清道即今之警蹕也或從走作䟆或從言作𧫤
義訓並同說文從足也)。

久頒(入蠻反或作班左傳頒布也列也說文從分分字從八從刀作分)。

擺撥(上百賣反說文揮手也或從畢作𢳂並從手下半末反說文以手撥物也從手發聲也)。

管轄(閑戞反戞音間八反車軸頭堅鐵也)。

縶維(上知立反繫也禁也下音惟方角也)。

倜儻(上天的反下湯朗反司馬相如封禪支云倜儻窮變驍健也廣雅卓異也並從人形聲字也)。

𡗢父(𨀗瓜反㽵子云與曰角走渴死於北地說文從大㐄聲㐄音苦封反論作夸俗字也)。

欲𦖁(下音希說文𦖁望也或作希)。

瀅中(上縈定反前第十卷已說)。

捫淚(上音門聲類云捫猶摸也從手門聲)。

傀偉(上公回反方言云傀盛也司馬注莊子云美也下韋鬼反廣雅奇也二字並從人)。

樊綽(下昌若反人名也)。

坐殯(下賓刃反鄭注禮記死者在棺未葬停西堦之上曰殯說文從歺賓聲傳文從土作𡒨非也正體從丐)。

淋落(上音林下音洛說文以水沃聲)。

** 續高僧傳卷第十四

慧頵(下於倫反僧名也)。

慧瑜(下廋珠反亦僧名也)。

父珉(下密彬反知琳父名也)。

昂形(上我岡反案昂形即昂藏丈夫之稱也說文云從曰卭聲字書從卩作昂卭音同上)。

皭法師(上音爵史記徐廣注云白浮貌說文青白色從爵從白傳文從肉作𦣅非也爵字正體也)。

邳國(上被悲反左傳奚仲遷于邳即今下邳是也說文從邑丕聲丕音披)。

鋒鏑(上音烽下音丁歷反前高僧傳第一卷中已具釋訖)。

未爇(下擩拙反壖音耎專反杜注左傳云𤑔燒也然也說文從火蓺聲或從火作𤋲音訓並同也)。

浹旬(咸甲反韻詮云浹潤也十日名旬從甲至癸也)。

凜懷(上林錦反考聲云凜敬懼也心晤也埤蒼云懍悷也古今正字從冰稟聲下懷乖反論語懷安也韻英思也
說文從心褱聲音同上)。

蹊逕(上系鷄反糸音奚計反杜注左傳云蹊即逕也鄭注禮記蹊禽獸道也古今正字從足奚聲下經脛反鄭注周
禮云逕道也所以通車徒於國都也鄭注禮記云逕直渡也說文作徑正也)。

迴旟(下與徐反韻英云隼旟也畫鷹隼於上取其迅疾也郭注爾雅云剝鳥皮置之竿頭言其勇也韻詮云旟行如
鷹隼之疾也說文從􃼉與聲)。

歧嶷(上巨移韻英云歧路也下凝棘反或從口作㘈言其語勢高大如岐山也)。

縉紳(上音晉下音申案縉紳者大帶也作紅白色古者衣冠之貴飾也書以記事也)。

履軾(上履字說文從尸從彳從久舟以麻作之下音式韻英云車前橫木也敬也廣雅車𨍊謂之軾以綵結馬尾為
軾也)。

㝢內(上音宇宇宙之內也)。

𣹆爾(堪鴿反楚辭云寧𣹆死以流亾考聲云大水忽至或作溘亦通)。

高邈(下庬剝反毛詩傳邈大皃王注楚辭云遠也方言廣也曠遠之皃也)。

城塹(上城字正體中從丁世本云𩩌作城淮南子玄𩩌作九仞之城七尺曰仞說文從士成聲下妾焰反字書塹城
隍也說文從土斬聲)。

皆䔏(下初瘦反杜注左傳云䔏副也韻詮云草根也說文從草造之聲也)。

氓庶(上音盲毛詩傳氓民也鄭注周禮云􃲹也無知皃也)。

擐甲(還慣反杜注左傳云擐穿貫也說文從手睘聲貫音官也)。

闔境(含蛤反爾雅云􄌬謂之雇閉也蛤音甘荅反)。

萎悴(上委為反毛詩傳云草木死壞也下情遂反郭注方言悴傷也說文憂也從心)。

談謔(下香約反傳文從虎作諕書誤也前第五卷已訓釋)。

砥礪(上之耳反下力制反二字皆磨石也)。

支派(下拍賣反玉篇云水分流說文從反書永字也)。

斲石(上音卓孔注尚書斲斫也或作􂕚爾雅云削也說文亦斫也從斤𠁁聲也𠁁音豆也)。

為龕(下坎甘反韻詮云龍穴也土室也韻英云龍貌也說文著佛像處從龍從含省聲也)。

邛僰(上共恭反漢書蜀郡有卭縣說文從邑工聲下朋北反聲類云僰者羗之別種說文棘捷為蠻夷從人棘聲也
棘音矜力從並二朿不是束)。

酇國(上藏何反說文南陽有酇縣沛郡亦有酇縣贊正體贊字)。

天潢(晃光反杜注左傳潢污池也停水處也亦積水也一云潢潦也)。

帝系(說文云帝者王天下之號也從古文上字朿聲也古文作帝下奚計反世本有帝糸篇子孫相承繼續不斷
絕也說文云系繫也從糸􂘒聲􂘒音曳也)。

八埏(下演栴反漢書音義延地極邊際也古今正字從土延聲傳文從手非也)。

智䂮(良酌反僧名也韻英利也)。

吳濞(下披萸反吳王劉濞名也)。

滬瀆(上胡古反山海經云黃帝臨玄滬之水靈龜負圖而出即此水也文字典說從水扈聲扈音同上下音獨)。

揮飊(上音暉下比宵反韻英云風名也郭注爾雅云􃫷風從上向下曰飇猋音同上從三犬不從火)。

闞迴(上堪濫反蒼頡篇云闞視也或從目作瞰訛義同說文從門敢聲下熒炅反爾雅迴遠也說文從辵冋聲也)。

道𢣢(下嫌頰反爾雅􄌭和也說文思也形聲字)。

哮吼(上孝交反埤蒼云哮赫怒也說文從口孝聲下訶苟反楚辭熊羆嘷吼考聲牛虎吼聲也)。

遷􄉆(上音千賈注國語云易也從也杜注左傳云移也說文登也從辵䙴聲䙴音千下矛候反玉篇云𧵍交易說文
易財也從貝夘聲也)。

汲冢(上音急地名也汲郡有安斄王古冢晉時有人盜發此冡得竹簡數束皆古之墳典也時俗号為汲冡記說文
冢字從包從豖豖音丑錄反豖亦聲也)。

而陿(下咸甲反顧野王云陿謂不廣大也說文從阜匧聲也匧音謙葉反傳文從手作􄌮非也)。

帷扆(上葦悲反鄭注周禮云在傍曰帷廣雅帷帳也說文從巾隹聲下衣豈反郭注爾雅云窗東西曰扆說文從戶
衣聲者也)。

賜縑(下頰嫌反廣雅緝謂縑說文縑絲繒也從糸兼聲也)。

笠澤(上音立下音宅字書云笠澤吳地澤名也此澤無樹木常張蓋笠而行因以名焉從竹從立)。

冕瑬(上音免鄭注周禮云六服同名冕此首飾也尊又云冕者延上之覆也世本云黃帝作冕說文云從曰日音
帽免聲下音流毛詩傳曰􃲎章尊者之首飾垂珠以蔽忽也說文從玉流聲形聲字也)。

賻贈(上音附韻詮云以財帛助喪家不足曰賻說文從貝尃聲尃音𢾭或作􃑝豊夢反韻英云以車馬送死曰􃑝說
文從貝􂏖聲􂏖音𢛡下賊鄧反以財相遺也玉篇云贈饋也韻英以物相送也說文從貝曾聲)。

遞給(啼禮反上聲字前第一已釋也)。

慧驡(臧朗反或作駔僧名也王逸注楚辭云駿馬也訓釋字義駔同一云千里馬也會意字駿音俊也)。

琬琰(上於遠反玉篇云琬玉圭也下閻染反說文云玉圭長九寸執以為信以征不義也)。

慧懁(恚玄反韻英急之也)。

暠師(上音高老反人名也)。

獷厲(上虢猛反下力滯反獷厲惡性也)。

** 續高僧傳卷第十五

慧眺(下􃸏詔反僧名也傳文從月作朓誤)。

踰閫(上庾珠反毛詩傳云踰越也廣雅云渡也說文從足俞聲下坤本反也鄭注禮記云閫門限也說文從木作梱
門橛也)。

嗚咽(上屋孤反考聲云悲歎之聲字書亦從欠作歍下煙結反字書考聲亦從壹作噎聲類云不平聲也亦
氣逆也)。

有娠(下失真反字書正從人作㑗廣雅云㑗即孕重任娠也娠㑗音義同說文從人從身聲)。

竹笴矟(次笴葛旱反尚書大傳云笴若射儀之笴括鄭玄注云箭笴也古今正字從竹可聲下雙捉反廣
雅云矟矛也埤蒼云矟長文八尺矛也文字典說云今戟矟也從矛肖聲傳文從水作槊俗字者也)。

芮城(上儒銳反今河東有芮城縣也)。

紊亂(上聞憤反孔注尚書云紊乱說文云紊亦亂也從糸文聲亂正亂字也)。

异度(上移志反孔注尚書云异已也已猶退也說文從廾已聲廾音拱字)。

咸𢙼(下形冷反王逸注楚辭云𢙼恨也文字典說亦恨也說文從心巠聲巠音經)。

補綻(上逋姥反顧野王云補猶塞其𨷂治其蔽也說文從衣甫聲下棖限反裳䘺裂紉針請補綴鄭注禮記云椗解
也文字典說云椗裂也從衣定聲)。

觸故(上衝欲反傳文作􄌯古文觸字廣雅云觸揬也說文云悅也從角蜀聲也)。

澧鄠(上覆風反澧水名下胡故反縣名也已見前釋)。

偃仆(上謁蹇反孔注論語云偃僵仆也廣雅云偃猶仰也說文從人匽聲下朋北反字統云仆頓覆也考聲云前倒
覆也文字典說從人卜聲者也)。

西院(下袁怨反許叔重曰院以候風雨也亦周垣也說文從阜從完聲完音桓傳文作𨺙誤也)。

南裔(下延曀反孔注尚書云裔末也杜注左傳云遠也廣雅云裔表也說文裔衣裙也從衣從冏聲冏音女滑反)。

驩州(上音歡郡國志云驩州今交州安南管也)。

揣文(上初委反郭璞注方言云揣度成也左傳云揣高卑之度說文云揣量也從手耑聲耑知桓反也)。

䊪食(上蘭恒反淮南云糲粮之食也蒼頡篇云䊪麤米也亦脫粟米也說文從米從萬聲傳文從厂作糲俗字也)。

琰皭(上鹽苒反下牆略反琰皭二字高僧名也已見前釋訖)。

坎壇(前第六卷已具釋訖)。

聯鑣(上列纏反鄭玄注周禮云古為連皆作聯聲類云聯綿不絕也說文云聯連也從耳從𢇇連不絕也𢇇音思下
表苗反前第十卷已釋訖)。

陗急(上音悄謂山陵陗陖也廣雅云陗急也許叔重注淮南子云陗陖也亦嚴刻也說文亦陖也從阜肖聲傳文
作峭俗字也)。

** 續高僧傳卷第十六

林藪(下蘇走反前第十三卷已釋訖)。

蕭淵(下壹玄反人名也)。

霆擊(上狄形反前第十卷已釋訖下正擊字說文云擊支也從手𣪠聲𣪠音喫)。

僧廩(下林錦反字書正作㐭周禮㐭人掌九穀之數鮮也鄭玄注禮云魯謂之米㐭也說文云㐭穀所振從禾作廩
傳文從米作稟俗字)。

荒荐(下錢羨反前第十一卷已釋訖)。

蹋𨁻磗(上談合反次怙叶反傳文作􄌰誤也下惰和反字書正從石作碢傳文從金作䤻俗字者也)。

僧稠(下宙流反僧名也)。

挻埴(上扇然反下承食反老子挻埴以為器河上公注云挻和也埴土也)。

河涘(下鋤史反說文亦水涯也從水矣聲)。

傳檄(下刑鷁反史記云張儀相秦為文檄楚相是也顧野王云槃書所以罪責當代者而曉喻譬慰百姓之書也漢
書可傳檄千里定也說文從木敫聲)。

澄汰(下達帶反廣雅云汰洗也郭注爾雅云以水去土許叔重注淮南子云達也說文從水太聲也)。

鉛墨(上悅宣反前第三卷已具釋訖)。

廖公(上了消反人名也)。

託事(上傳文化杔木名誤也字書從言作託方言云託寄也又依也)。

一盋(下半末反下同已見前釋)。

廮陶(上纓郢反漢書云趙州有廮陶縣也)。

挾帚(上嫌莢反何休注公羊傳云挾猶懷也說文云挾持也從手夾聲下周柳反世本云少康作箕帚說文云帚除
糞也從又持巾掃冂內會意字者也)。

咆響(上鮑交反楚辭云熊羆咆也廣雅云咆鳴也說文云咆嘷也從口色聲也)。

家默(上古寂字傳文從人作家誤說文正作寂無人聲也)。

摺山离(上藍蛤反廣雅摺折也考聲云敗也說文云亦敗也從手習聲下恥知反字書正作𡼁杜注左傳云
𡼁山神獸形也說文𡼁亦猛獸也從禽頭從禸􂏱聲傳文從虫作螭非本義禸音而九反虫音毀也)。

虓虎(上孝交反毛詩傳云虎之自怒虓然謂虎怒聲也說文虓虎鳴也從虎九聲)。

穨山(上兌迴反字書正作穨字也前第四卷已具釋訖也)。

鴟吻(上齒之反字書正殦字下聞粉反案鴟吻今殿堂結脊兩頭之飾也)。

重瞳(上厨龍反下童尚書大傳云舜目四瞳埤蒼云瞳目珠子也文字典說云從目從童聲)。

傴僂(上紆禹反下錄主反顧野王云傴僂身曲恭益加也廣雅背曲也說文云傴僂尫也二字並從人區婁皆聲區
音駈婁音樓也)。

𣽨公(上鄧能反𣽨國名也漢書夏侯嬰之邑号也)。

酈食其(上音歷下音箕漢書云人姓名也)。

僧瑋(下韋鬼反僧名也)。

輪奐(下歡玩反禮記云美哉輪焉美哉奐焉鄭注云奐明也前高僧傳第十卷已釋訖)。

旱澇(下牢到反考聲云澇水浸苗也禮記月令作潦云水潦敗其城郭也說文從水尞聲尞音力召反)。

囂撓(上虗嬌反鄭注禮記云囂猶讙也說文云囂氣出頭從㗊頁聲㗊音戢頁音纈下拏咬反廣雅云撓亂也聲類
云撓攪也云擾也從手堯聲也)。

驪山(上利知反山海經云山名也已見前釋)。

譎對(上涓悅反鄭注論語云譎詐也鄭箋毛詩云不直言也說文云譎權詐也從言矞聲矞巨聿反下正對字已如
前釋)。

鐫勒(上蕝宣反前第一卷已釋訖)。

繖蓋(上桑亶反下該愛反山名也東觀漢書云天雨天上騎持繖蓋從百餘騎上騎即上騎都尉也諸葛亮集云
不得持繖蓋是也古今正字云繖即蓋也從糸散聲傳作傘俗字也)。

揭坩(上䖍蘗反史記云揭高舉也說文從手曷聲下坎甘反方言云坩瓦器也古今正字從土甘聲)。
一切經音義卷第九十三



一切經音義卷第九十四

翻經沙門慧琳撰

從十七盡三十計十四卷。

** 音續高僧傳第十七卷

智鍇(下音皆僧名也方言云鍇堅也)。

僊城山(上音仙山駢羅瀟湘仍撝𩞹飫押接蟬名也)。

構甓(上鈎候反前第十二卷已釋下萍覓反毛詩傳云躄㼾甎也說文從瓦辟聲㼾音祿甎音專也)。

高掞(下鹽贍反漢書音義云掞光耀也說文從手炎聲也)。

洙泗(上樹朱反下思恣反杜預注左傳云洙水在魯城北下音四山海經云泗水出吳東北過湖陵注東海說文
云洙泗二字並從水也)。

𤡜𩜈(上壹艷反郭璞注方言云猒足也說文云猒飽也從甘從肉從犬傳從食作饜俗字也下於據反毛詩傳曰𩜈
飽也杜預注左傳云𩜈猒也說文從食芺聲也)。

捃摭(上君運反下之亦反前第一卷已釋訖也)。

係韤(上鷄詣反說文云係結吏也從人系聲系音奚計反下晚發反說文韈足衣也從韋蔑聲傳文從系作䌩非也)。

咄哉(上敦骨反字書云咄叱也蒼頡篇云訶也說文云咄猶相謂也從口出聲)。

怨嫉(下秦逸反王逸注楚辭云害賢曰嫉古今正字從女疾聲)。

鴆毒(上除禁反山海經云女几山多鴆鳥郭璞注云鴆紫緣色長鵛赤喙食虵鳥也從鳥冘聲字淫喙吁衛反下同
祿反說文云害人草也從􂏱毒聲􂏱恥列反)。

高騖(下音務前高僧傳第六卷已具釋)。

基墌(下征赤反前高僧傳第十卷已釋也)。

猘狗(上居例反說文之狾狂犬也從犬折聲左傳從制作猘也)。

犀枕(上緗妻反郭璞注爾雅云犀形似水牛猪頭大腹卑脚有三蹄黑色二角一在頂上一在鼻上今犀枕者以犀
角為枕也說文云犀從牛尾聲下枕正從木冘音淫)。

歧麓(上正歧字也下音鹿)。

挽顗(上音晚下儀豈反僧名也)。

閑敞(下昌掌反說文云平治高土曰敞也從攴尚聲也)。

潺湲(上棧閑反下音袁字統云潺湲水流貌文字典說云水作聲之也)。

繆從(上美彪又靡幼二反又人姓也按繆姓吳典之士人也傳文從羽作䋚脫去下全誤)。

花錠(下丁定反文字典說云錠燈也傳文云千枝花錠即燈若千枝花也)。

瞼下(上音檢字書云目上下皮也文字典說云瞼目瞼也從目僉聲也)。

嫌誚(上正嫌字已見前釋下樵曜反孔注尚書云誚讓也字書正從焦作譙蒼頡篇云訶責也)。

崎嶇(上起基反下曲俱反埤蒼云崎嶇不安也博雅云傾側也或從阜作陭䧢音同上也)。

慊言(上篋簟反前高僧傳第三卷已釋也)。

有蕈(下尋荏反字書云蕈菌也又地菌也說文云蕈桑菌也從草覃聲蕈音同上也)。

殫言(上旦難反孔注尚書云殫盡也說文云殫極盡也從歹單聲歹音五達反)。

摛恖(上恥知反鄭注爾雅序云摛翰者之華苑也摛張也說文從手离聲离音同上下𢇃恣反字書云正體思字也)。

煬帝(上羊尚反隋帝謚號也)。

金鑰(下養酌反字書正從門作𨷲前釋教錄已釋傳從竹作籥俗字也亦通用之也)。

穨毀(上隊雷反前第四卷已釋下揮委反說文云缺也從土毀省聲古文從王作毀)。

磑􄌱(上􄌲對反世本云公輸初作石磑說文云磑䃺也從石從豈䃺音摩破反下女𩥇反去聲字考聲云砐石砐
米也從石及聲形聲字也)。

及𣧩(下柷融反埤蒼云􃬓歿也廣雅云􃬓極也鄭玄注禮記云老而死者曰􃬓說文從歹冬聲也)。

脇不親物(上杴劫反左傳云聞其駢脇說文云脇即肚兩膀也從肉從刕聲刕音嫌頰反)。

爆聲(上包貌反廣雅云𤒺熱也考聲云燒柴竹聲也說文灼也從火㬥音抱昌反)。

刺股(上正體刺字此恣反下音古前第十三卷已釋)。

斑駁(上八蠻反字統亦從辡作辬與斑義同云斑駁文雜也又云文章貌辡音弁傳文從刀作班俗字也下邦邈反
漢書云黑白雜合謂之駁說文云馬不純色也從馬爻聲傳文從交作駮俗字也)。

淳粹(下雖醉反前高僧傳第八卷已釋也)。

** 第十八卷

慧瓚(下殘旱反僧名也)。

權會(逵員反人姓也傳文從心非也)。

一嫗(下紆芋反顧野王云今時謂女子者為嫗說文云嫗老母稱也從女區聲)。

𩮀角(上宗孔反鄭注禮記云𩮀女子髻高貌也文字典說云櫛束髮也從髟匆聲傳文作𩮀俗字也)。

遂竄(下麤筭反竄逃也走也傳第七卷已釋)。

㴱賾(下崢責反前釋教錄已釋)。

擘而(上音百顧野王云擘手擘破也廣雅云分也說文撝也從手辟聲也)。

痊復(上七宣反已見前釋)。

迸淚(上百孟反前第十卷已釋)。

同榻(下貪盇反廣雅云榻枰也釋名云榻即陿長牀也文字典說云榻蹋牀也從木􂰌聲者也)。

紛紜(上孚文反廣雅紛亂也說文從糸分聲下音云考聲紛紜亂貌也)。

風痿(畏危反鄭注禮記云痿病也蒼頡篇云足痿不能行也說文云痿痺也從疒委聲)。

覶縷(上盧戈反下龍庾反前第八卷已具釋訖也)。

郪人(上切賫反考聲云梓州縣名也)。

鐵鐓(下徒對反禮記云進𨥨戟者前其鐓後其刃毛詩傳曰鐓戈鐏也鐏者存巽反說文云矛戟秘下銅鐏也從金
敦聲秘音秘秘矛柄也)。

鐵槍(下鵲羊反字書正從木作槍倉頡篇云槍木銳兩頭也文字典說云槍拒也兵器也從木倉聲也傳文從金作
鎗非也)。

憫然(上珉殞反前高僧傳第八卷已釋)。

刊石(上渴安反杜預注左傳云刊除也定也鄭注禮記云削也說文云從刀從干也)。

淋落(上立金反字統云淋以水沃地也)。

𦨕餌(上音伏字書正服字已見前釋下而志反蒼頡云餌食也說文云餌即餅也從食耳聲)。

芟改(上音杉毛詩傳云芟除草顧野王云芟刈草者也)。

隙氣(上卿戟反說文云壁除孔也從阜從白上下從小也)。

貧窶(下衢縷反爾雅云寠貧也毛詩傳云窶無禮居也)。

衣桁(下航浪反考聲云桁衣架也)。

躡女裙(上黏輒反方言躡登也廣雅云履也說文云陷也從足聶聲女音汝下郡君反說文云裠衣下裳也
從衣君聲或作帬裙亦通者也)。

可怪(下正恠字也說文恠異也從心圣聲顧野王云凡奇異非常皆曰怪傳文從左作恠古字也或作恠俗字也)。

敻遠(上火娉反劉兆注公羊傳云敻㴱遠也廣雅云敻猶遠視也說文營求也從𥄎古人在穴上會意字也𥄎音威)。

妻孥(下音奴尚書云子則孥戮汝也文字典說從子奴聲傳文從巾作帑湯朗反非也)。

童丱(下關患反前第三卷已具釋形)。

錙銖(上滓師反鄭注禮記云八兩為錙說文從金甾聲甾音淄下音殊從金從朱聲傳文作淄洙水名非也)。

勇悍(上容腫反字書正作勇字下寒岸反廣雅善也說文云悍柢也從心旱聲)。

整畟(下初色反前第七卷釋也)。

** 第十九卷

智璪(下音早僧名也)。

鷙鳥(上音至鄭玄注禮記云鷙猛鳥也廣雅云鷙執也楚辭云鷙鳥不群若鷹鸇之屬也古今正字從鳥從執)。

郃陽(上音合同州縣名也爾雅云郃猶合也古今正字從邑合聲也)。

笳吹(上音家下吹瑞反按笳雙管小篳篥也即胡笳樂名古今正字笳從竹加聲也)。

皭法師(上焦曜反白也僧名又音嚼也)。

刷心(上疎刮反爾雅云刷清也郭璞注云掃刷也所以清涼也廣雅云刷利也說文從刀𡰯省聲㕞音所劣也傳文
從寸作刮誤也)。

愀然(上酒由反禮記云夫子愀然改容考聲云愀猶憂也古今正字從心秋聲也)。

盩庢(上肘流反肘知柳反說文云盩謂引擊也從幸支從皿轉注字也右扶風縣名也下珍栗反􄌳音女陟反也)。

交迾(下連哲反鄭注禮云迾遮也前第十三卷已釋也)。

竚聆(上除呂反下歷丁反前高僧傳第十三卷已具釋也)。

檉栢(上勑貞反木名也砂磧中小樹木名也古今正字赤莖細葉木也從木聖聲也)。

梁滬(下胡古反河圖滬水名在秦川也)。

如瀉(下星野反文字集略云瀉水行貌也古今正字從水寫聲也)。

玁狁烽爟(上覆容反字書正作烽史記烽舉燧也郭璞注方言云烽燧火也說文云烽候邊有警急則舉
火也從火夆聲下官亂反說文云爟火舉也從火雚聲)。

𣹆然(上堪合反前第四卷已具釋)。

煢煢(葵營反音瓊孔注尚書云煢單也毛詩傳云煢煢單無所依也又云憂遑之貌也說文從卂從熒省聲也)。

隳壞(上血規反字書正作墮孔注尚書云隳廢也杜預注左傳云隳毀也損也方言云壞也說文從阜從左聲下懷
買反)。

麕麚(上音君劉兆注公羊傳云麕麞也下音加郭注爾雅云麚雄鹿也說文云鹿以夏至日解角也麕麚二字並從
鹿形聲字也)。

邗溝(上羽俱反杜注左傳云邗城河內縣名也說文云邗周武王子所封從邑于聲傳從言作講非也)。

置臬(下言列反考聲云臬䠶準也亦橛也橛音權月反也)。

疏瀹(下芋略反孟子云瀹水源通利也聲類云瀹物蹔內湯兩出也文字典說云漬也從水龠聲)。

雄悍(下音汗說文云悍柢也從心旱聲考聲云悍勇者也)。

奮發(上分問反下蕃襪反已並見前釋說文中皆正體字也)。

吸欶(上歆邑反廣雅云吸飲也毛詩傳引氣也說文息也從口及聲下雙捉反蒼頡篇云欶􄌴也說文欶吮也從
欠束聲也)。

泛舸(下歌我反方言云舸船名也說文亦船也從舟從可)。

鎗鍠(上楚耕反說文云鎗鎗金聲也從金倉聲下音轟毛詩云鼓鍾鎗鍠毛萇傳鍠聲和也從金皇聲傳文作錚鑠
誤籀文從音作韹亦作喤音義亦同也)。

礓石(上音薑考聲云礓石色白而似薑因以為名也埤蒼云土化為石也文字典說從石畺聲)。

砰􄌵(上拍萠反廣雅云砰􄌶石聲也字書云石大聲也下坩合反文字典說云砰正作􄌷𥕤從廾作𥕤皆水石之歎
訝聲也傳文作𥕤俗字也)。

峯㟧(上正峯字下昂各反已見前釋訖)。

擎以(上竸迎反廣雅云擎舉也古今正字亦舉也從手敬聲或從丱作㢣音訓同傳作檠非也)。

** 第二十卷

繽紛(上匹民反下茹文反韓詩外傳云繽繽往來貌也王逸注楚辭云繽盛貌也亦繁眾)。

艤棹(上儀几反下宅教反考聲正作􄌸云整船向岸也傳文從舟作艤)。

臨峭(下七笑反前弘明集已釋訖)。

梗歰(上耕杏反下森戢反前第六卷並已釋訖傳文從二歰作歰誤)。

詧事(上剗札反字書云與察字義同衛宏從言作詧音義並同傳文從久作􄌹誤也)。

簀上(上音責鄭玄注禮記云簀牀簀也古今正字從竹責聲者也)。

諠橈(上音喧下拏絞反誼字書正作讙並已前釋訖)。

獲𪊭(下栗珍反春秋西狩獲𪊭是也字書正從𠫤作𪊭傳文作麟俗字也)。

伉儷(上康浪反左傳云不能庇其伉儷杜預注左傳云伉敵也下黎帝反埤蒼云儷猶伴也廣雅云侶也古今正字
伉儷二字並從人亢麗亦聲也)。

合􄌺(下巾隱反字書從草作􄌻儀禮云四爵而合􄌼鄭玄注云􄌻割瓠而合謂之􄌼說文云􄌼蟸也從已從
丞亦聲也會意字也)。

訹勸(上詢聿反考聲云訹誘也說文亦誘也從言朮聲)。

蓐食(上儒燭反杜預注左傳云早食於寢蓐也方言云厚也說文云陳草復生曰蓐從草辱聲)。

搯珠(上口甲反賈注國語云搯扣也考聲云手指爪搯數珠也說文從手從爪從臼會意字也)。

插者(上梵洽反已見前釋傳文作極誤)。

齔齒(上初僅反已見前釋傳文從几作􄌽非者也)。

莓苔(上妹裴反下待孩反考聲云莓苔水衣也按莓苔今古堦竹徑幽靜之地生焉或綠或蒼也)。

僅免(上音覲廣雅云僅少也何休注公羊傳云劣也說文從人堇聲堇音謹也)。

蔗芋(上遮夜反下千遇反前高僧傳第八已釋)。

姓靳(下巾覲反已見前釋僧徹姓也)。

巖隒(下嚴檢反郭注爾雅云隒山形如累兩甑也說文云厓也從阜兼聲兼正兼字傳文作隒俗字也)。

充噎(下煙結反傳文從門作誾俗謬字也毛詩云中心如噎毛萇傳云噎氣不息也考聲云氣塞胷也說文噎飯窒
也從口壹聲窒音珍栗也)。

叵階(上坡我反字統云反可為叵字書云叵謂不可也已見前釋訖)。

矛盾(上音謀已見前釋傳文作牟字書從口作􄌾牛聲也非本義今不取矛戈類長丈二尺古文亦從戈作矛音同
上下脣準反盾瞂也二字並前高僧傳第一卷已釋訖瞂音伐)。

愆負(去䖍反孔注尚書云愆過也字書正作愆亦過也衛宏從言作􃳠古文作㥶𦎊趣音並同上俗作𠎝)。

差難(上楚迦反王逸注楚辭云差內恕已而𣊹人也亦楚人語辭也)。

褊淺(上鞭沔反郭璞注爾雅云褊急也說文云褊小也從衣扁聲扁邊辮反傳文從犬作猵非也考聲云褊狹也衣
小也或作􄌿也)。

窊隆(上烏瓜反說文云窊下也從穴瓜聲瓜寡花反下陸沖反說文隆豊大也從阜夅從土)。

** 第二十一卷

法鏘(下鵲陽反僧別名也)。

交阯(下音止交州交阯郡已見前釋也)。

劇談(上擎戟反蒼頡篇云劇篤也顧野王云甚也文字典說云從刀豦聲豦音渠也)。

譎詭(上音決下音鬼前第十七卷已釋訖詭高僧傳第二卷訓釋訖)。

聲颺(下藥章反說文正作颺風所飛也從風昜聲傳文作颺)。

凝澱(下田見反郭注爾雅云澱滓也古今正字從水殿聲也)。

薉矣(上於喙反字書亦正從禾作穢穢蕪也亦不清潔也又惡也古今正字義同從禾歲聲亦從草作薉與傳文同
也)。

慧巘(下言蹇反僧名也)。

挫拉(上租臥反下藍蛤反前第三卷已釋訖也)。

耎語(上儒舛反傳文從車作軟非也前高僧傳第三已釋也)。

慧嵸(下琮孔反僧名也亦音總)。

蟲豸(上仲中反下馳理反說文云豸獸長脊行日豸象形字郭注爾雅云無足曰豸蟲是也)。

** 第二十二卷

髫年(上狄聊反前高僧傳第一卷已具釋訖)。

畎澮(上涓泫反下壞外反說文云澮水流澮澮也字書正從二亅作刂方百里有刂廣二尋㴱二仞也)。

巫覡(上音無下形激反前高僧傳已具釋訖也)。

鄜城(上撫無反漢書云鄜城即鄜州也在渭水北也說文從邑麃聲麃音蒲交反也)。

穨陊(上兌回反前第四卷已釋訖下駝可反古今正字云陊落也從阜從多聲亦音豸又從它作陀音義並同它音
陀)。

兔彪(上他路反傳文從草作莬亦通皆狐免字也說文兔獸也象踞後點象其尾下彼休反傳文作彪俗字也說文
彪虎之文字也從虎從彡象其文也)。

阬阱(上客耕反傳文從土作玩俗字也前第十三釋訖下情郢反傳文從穴作穽前第七卷已釋訖也)。

元燾(下徒到反前高僧傳第三卷已釋訖)。

** 第二十三卷

僧勐(下莫杏反僧名也俗猛字也)。

靜謐(下民畢反爾雅釋詁云謐寧靜也說文云謐靜也從言𥁑聲𥁑音同上)。

流宕(下唐浪反說文云過十也一曰洞屋也從宀從碭省聲碭音堂)。

懲艾(上音澄下我􄌥反)。

捊地(上鮑包反考聲云以手指捊也古作􄍀俗掊字同傳文作把非也)。

掐淈(上討刀反傳文從水作洮孔注尚書云洮洗手也非本義今不取搯左傳云左旋左搯周書云師乃掐兵
拔㓨擊之說文云搯棺音椀活反從手舀聲舀音滔下音鶻骨二音字書淈攪令濁也蒼頡篇云水通貌治水之
淈又作汩爾雅云汨治也賈逵注國語云通其川也廣雅云流也說文從水屈聲淈泊皆音同也)。

雜糅(下女救反前續高僧傳第二卷已釋訖)。

淪湑(上音倫孔注尚書云淪沒也下胥𠂤反埤蒼云湑流也說文云湑浚也從水胥聲也)。

盜跖(下征石反已見前釋)。

炎羲(下喜飢反傳文作曦俗字也字書正作羲孔注尚書云羲和曰御也又山海經云天帝之妻羲和生十日也王
逸注楚辭云羲光明貌也說文從𠔃義聲也)。

甄鸞(上質人反人姓也)。

恂恂(須勻反勻聿旬反孔注論語云恂恂溫恭之貌也說文從心旬聲也)。

眩曜(上玄練反蒼頡篇云眩視不明也說文從目玄聲下曜從日傳從目非也)。

胎􂗔(下苦角反前高僧傳第四卷已釋訖)。

㪅遞(上音耕下啼禮反前第一卷已釋訖)。

㓟析(上被眉反下音昔按㓟析即皮剝之謂析猶分析支解也字書並無從刀作㓟字葢俗用字者也)。

深渦(下烏和反水流貌亦水名在譙郡也)。

** 第二十四卷

迴蹕(下賓蜜反前高僧傳第八卷已釋訖)。

天􄊄(厥倦反字書正作眷毛詩傳云眷猶顧也說文亦顧也從目卷省聲傳文作睠俗字也)。

獫狁(上音險下音尹字書正作玁狁前高僧傳第十二卷已釋訖傳文作獫亦通)。

誠慤(下腔角反前第二卷已具釋訖也)。

唄贊(上音敗下音讚前高僧傳第一卷已具釋)。

妻𦩩(下繩證反前高僧傳第二卷已釋訖)。

驍捍(上晈堯反許叔重曰驍勇急也漢書云驍騎將軍廣雅云健也說文云驍良馬也從馬堯聲下寒旦反前第
十九卷已釋訖亦從心作忓義同也)。

椎劾(上出隹反下恒尅反顧野王云劾按獄相告證之辭也亦辯獄之文按也鄭注周禮云辯獄訟異形之
罪要之故史記云劾說文云劾法有罪也從刀亥聲傳從刃作劾誤也)。

頒告(上八蠻反字書正作頒前第一卷已具釋訖)。

𦼫蒢(上拒魚反下音除前第八卷已釋訖也)。

耼術(上他含反老子名也傳文從舌作甜非本義前辯正論已釋訖說文從耳冄正字或從身作𨈜)。

古諜(下恬協反字書從片作牒傳文從言諜非已見前釋)。

捄世(上音求俱前第九卷已釋訖)。

之憓(下擕桂反前高僧傳第十二卷具釋訖)。

槀街(上高道反顧野王云槀猶草也說文從禾高聲下界諧反顧野王街四通道也漢書云槀街蠻夷之邸也古今
正字從行圭聲)。

氛祲(上音紛下子鴆反鄭注周禮云祲陰陽氣相浸漸以成灾杜注左傳云祲祓氣也說文云祲氣感祥也從示侵
省聲也)。

薰蕕(上訓雲反下酉周反前釋教錄已釋者也)。

素嫉(下音疾已見前釋也)。

罔上(傳文從言作􄍁謬字爾雅云𠕀無也論語可欺也不可冈也馬融注誣也說文作𠕀象交文也)。

韋悰(下族宗反人名)。

藏妻(字書正妻字說文云婦也與已齊者也說文從女從又持事妻職也從􂏱聲􂏱勑列反)。

縟錦(上儒燭反陸機文賦云炳若縟繡說文云縟繁釆飾也從糸辱聲也)。

􃓍靄(上淹險反毛詩傳云􃓍陰雲貌古今正字從雨奄聲下哀盖反考聲云靄雲霧貌也從雨謁聲傳文從草作藹
義乖也)。

毱多(上音菊梵語也毬多言福也)。

將弭(下彌比反毛詩傳云弭止也何休注公羊傳云未息也賈注國語云忘也說文云弭弓末也亦云弭反也從弓
耳聲)。

將詐(上七余反廣雅云狙獮猴也蒼頡篇云狙伺候也說文云狙𤣓屬從犬且聲且音子余反下責駕反)。

** 第二十五卷

蝡蝡(而尹反說文蝡動也從虫耎聲已見前釋)。

賭馬(上都魯反吳志云賭競戲求利也古今正字從貝者聲)。

色綫(下仙箭反字書正線字已見前釋訖)。

䀹眼(上僣葉反字書正作睫莊子云䀹目毛也文字集略從毛作𣮌文字典說云䀹目傍毛也從目夾聲𣮌音同上)。

欠𧷽(下乘證反說文云賸以財送人也從貝􃸛聲一曰賸以物增加也􃸛音朕傳文作賸俗字也)。

𤼣急(上戀圓反已見前釋)。

袴褶(上音庫下音輙鄭注禮記褶猶袷也釋名云袴褶者褶覆也古今正字從衣習聲也)。

轒䡴(上扶分反漢書音義云轒䡝匈奴車也故楊雄長楊賦云轒碎䡝破取穹廬也䡝音氳說文云淮楊名車穹隆
從車從賁聲賁音濆下觸舂反杜注左傳云䡴戰車也說文云陣車也從車童亦聲)。

袜頟(上蠻八反考聲云袜束也字鏡又從巾作􄂶義與袜同韻詮亦從巾作􄂶傳文作袹音麥非乖今不取下硬革
反字書正額字傳作額俗字也)。

執钁(上正執字已見前釋下誑籰反淮南子斸也說文云钁從金從矍聲矍音同上籰音于縛反)。

峯㟧(上正鋒字下昂各反並已見前釋訖)。

巉巖(上仕衫反王逸注楚辭云巉巖險阻也廣雅云高也古今正字云巉巖二字皆從山毚嚴亦聲也)。

神鉦(下隻盈反前第十卷已釋訖)。

薳縱(上為委反考聲云薳辭也古今正字從草遠聲)。

聲嗄(上正聲字下所詐反考聲云嗄聲破也字書並不載廣蒼從欠作𣣺音訓並同也)。

嚼噍(上牆略反字書云嚼猶咀也顧野王云噍也文字典說云嚼茹也從口爵聲下樵笑反禮記云數噍而無口容
文字典說云齧也嚼也從口焦聲也)。

窴噎(上殿年反傳文從門作闐俗字也博雅云窴塞也說文云塞也從􂜉從真聲也)。

矬陋(上坐戈反廣雅云矬短也古今正字從矢坐聲下樓候反說文云陋隘陿也從阜􃬚聲􃬚音同)。

偲法師(上釆鰓反鰓賽才反僧名也字書正思字偲從思故者也)。

𣛴之(上含感反說文云撼搖也從手感聲也)。

拗捩(上烏絞反下憐涅反按拗捩今以手摧折物者也)。

志褒(下保毛反已見前釋傳文作裒誤也)。

柩所(上音舊已見前釋傳文作柩誤)。

欬嗽(上開愛反下叟豆反已見前釋傳文作嘅俗謬字)。

** 第二十六卷

曇瑎(下駭皆反僧名也字書云瑎黑玉也)。

泥濘(上禰抵反孔注尚書云泥地泉溼也顧野王云泥即塗也土得水而爛者也古今正字從水尼聲下寧定反
左傳云旋濘而止杜預注云濘泥也廣雅云清也說文滎濘也從水從寧聲)。

齆差(屋貢反埤蒼云齆鼻塞病也古今正字義同從鼻邕聲)。

眾夥(下􄍂果反上聲字郭注方言云楚人為多為夥說文從多從果聲)。

法楷(下客駭反僧名也)。

迴瞰(下堪濫反埤蒼云瞰視也亦從門作闞已見前釋也)。

瀛州(音盈已見前釋)。

靉靆(上哀岱反下臺賚反埤蒼云靉靆雲氣不明也考聲云雲貌也)。

吟嘯(下消弔反字書正從欠作歗云歌也蹙口卷舌出聲也故詩云其歗歌也說文云吟也從欠肅聲傳文作嘯俗
字也)。

** 第二十七卷

涪陵(上音浮漢書云廣漢有涪陵縣今峽中涪州也)。

獽三百(若章反文字集略云獽戎屬也考聲云獽戎號也從犬襄聲)。

俳戲(上敗埋反博雅云俳優樂人名也考聲云俳優倡也說文云俳戲也從人非聲下希義反毛詩傳云戲逸豫也
郭注爾雅云戲謔也說文從戈䖒聲䖒音羲)。

懍然(上林錦反前高僧傳第五卷已釋訖也)。

不瞬(下書𨳝反說文云瞬目搖動也從目舜聲亦從寅作瞚音同)。

身踣(下朋北反周禮云凡煞人者踣諸市鄭玄注云踣僵口也杜注左傳云踣斃也郭注爾雅云踣前覆也說文從
足咅聲咅土口反亦從走作䞳音同上也)。

棖觸(上宅耕反韻略云棖亦觸也古今正字從木長聲也)。

𢗌裹(上拍霸反廣雅云𢗌􂕾也古今正字從巾巴聲下音果傳文作裹誤也)。

落柘(下湯諾反考聲云落袥失節貌也亦開也字書從衣作袥非傳文度義乖今不取者也)。

嶠山(音撟山名也或音橋庿反山形高貌恐非)。

􃰗麖(上正青字說文云􃰗東方色也木生火故從丹下景卿反爾雅云麠大鹿說文麠從鹿京聲者也)。

箬笭(上穰略反文字典說云箬竹皮也從竹從叒省叒古文若字考聲云箬竹箭葉也下歷丁反廣雅云笭即籠也
說文云籯也從竹令聲也)。

屋甍(下麥烹反說文甍亦屋棟也從瓦從薨省聲也)。

䖶觸(上悔迴反埤蒼云䖶豕䖶地也古今正字義同從豕虫聲)。

眄睞(上眠遍反說文云眄邪視也從目丐聲丐音沔下來岱反蒼頡篇云睞目視也說文云瞳子不正也從目來
聲或作䚅音同)。

虓虎(上孝交反前第十五卷已具釋訖)。

又烙(下郎各反傳文作垎俗字也字書正從金作鉻云燒也考聲云熨烙也古今正字從金各聲說文亦從刀作
㓢下文並同)。

下棚(下白盲反博雅云棚棧也說文從木朋聲也)。

蒲屩(下音脚已見前釋訖)。

結咆(下鮑包反楚辭云虎豹𩰚熊羆咆廣雅云咆鳴也說文云咆亦噑也從口包聲羆音悲噑胡高反)。

名頲(下汀頂反知命別名)。

咆烋(下孝交反詩云汝咆烋于中國鄭箋云自矝氣健之貌與虓字義同考聲云猛厲貌也古今正字義同從火休
聲者也)。

頭顱(下魯胡反考聲云顱頭骨也說文云頓顱也從頁盧聲頓音鐸者也)。

頟頷(上牙格反方言云額顙也中夏謂顙為頟下含感反方言云頷願也說文額頷一字皆從頁各含亦聲傳文
作𩓘領皆誤之也)。

瀅中(上烏定反傳作㼆前第十卷已釋訖)。

旋濄(上宣泫反下烏戈反考聲濄水旋流也古今正字從水過聲)。

怪其(上古怪字已具前釋訖)。

門􄍃(下俗謬院字傳文多載此字故書已明之前後皆同)。

皮鞕(下牙更反古今正字正從革從更堅牢也文字典說義同考聲又從石作硬今通用字也傳文從卭作䩕
音昴字書云䩕鞮屬非本義今不取也)。

呻噤(上失人反鄭玄注禮記云呻吟也說文從口申聲下琴禁反楚辭云噤閉而不言王逸注楚詞云閉口也古今
正字呻噤二字並從口申禁亦聲也)。

刳剔(上苦姑反蒼頡篇刳屠也方言云刳𠜓也說文云判也從刀夸聲顧野王云刳空腹也夸音誇下汀歷反廣雅
云剔屠也字書正作𠜓義與剔同古今正字治也從刀從易聲也)。

奴儓(下岱來反左傳云儓僕臣名士自皁𨽻至儓僕凡十品也言云儓敵匹也又南楚罵庸賤謂之儓郭璞注云儓
駑鈍也古今正字從人臺聲)。

呻號(上音身已見前釋下号高反杜注左傳云號哭也博雅云號讙大聲也說文號呼也從号虎聲傳文作嘷即獸
鳴也非本義今不取也)。

劓刵(上冝器反孔注尚書云劓截鼻也說文云劓䏐鼻也從刀臬聲䀗音決臬音藝字書與尚書皆臬聲劓俗通用
音同上下音餌孔注尚書云刵截耳也說文刵斷耳也從刀從耳聲也)。

深淀(下田練反左太冲魏都賦云握鯉之淀呂延濟注云淀亦水名在河間繹幕縣西淀者如淵而淺淵音烏玄
反古今正字義同從水從定聲)。

堋而(上崩懵反懵墨鄧反傳文從古作􃓐非也左傳云曰中而堋杜預注云堋葬下地也從土朋聲朋正用字字書
又作𥥝音同上)。

贅疣(上隹汭反毛詩傳云贅猶聚也說文云贅疣也從貝敖聲下有休反字書云疣病也考聲云皮上風結也)。

沆瀣(上航朗反下諧界反楚辭云湌六氣而飲沆瀣王逸注云夏食沆瀣沆瀣北方夜半子氣也廣雅云常氣也古
今正字亦云湌六氣飲沆瀣二字皆從水亢韰亦聲說音同上說文韰從韭叡省聲叡音槩)。

** 第二十八卷

驚訝(下牙駕反考聲云訝猶驚歎也古今正字從言牙聲)。

砭疾(悲驗反字書正從卪作􄍄又作砭剌也廣雅云砭謂之剌也文字典說云砭石針用剌病也從石乏聲說
文亦云以石㓨病也從石乏聲也)。

陻山(壹隣反孔注尚書云陻塞也字書下作垔或作堙)。

驪戎(上里知反已見前釋)。

苾芬(上毘必反西域之香草已見前釋也)。

鈔𢴨(上策教反方言云鈔強也強取物也說文云故取物也從金少聲一云掠也或為抄字下陟革反已見前釋也)。

慧銓(下音詮僧名也傳文作鈴誤)。

宋公瑀(下音宇梁特進名也)。

** 第二十九卷

昬霾(下買牌反毛詩傳云霾雨土也爾雅云風而雨土曰霾說文從雨貍聲故詩云終風且霾)。

襁負(上壃仰反包咸注論語云襁以器負者曰襁淮南子云成王在襁褓之中說文丈負兒衣也從衣強聲)。

獺弁(上攤葛反下別變反按鹿弁隱淪之土以獺皮為冠鹿皮為弁也冕也說文云弁冕也正作𡭪從皃象形字
也篆文從􄌌作弁􄌌音拱今通作弁是也)。

陭岸(上倚義反考聲云陭坂也與猗字同按傳文本義合從山作崎崖崎猶險側也見博雅又王逸注楚辭云崎
即山陵嶔岑皃義疑故兩存也)。

鐵磺(上正鐵字已見前釋下虢猛反廣雅云鐵璞謂之磺說文云銅樸也從石黃聲亦作鑛音同也)。

鏨琢(上雜甘反考聲云鏨鐫也說文云鏨小鑿也從金從斬聲下陟角反毛詩傳云治玉曰琢郭璞注爾雅云琢玉
也從玉豕聲豕音寵王反)。

郗恢(上恥知反下苦迴反人姓名也)。

轀輬(上穩魂反下略張反史記云秦始皇居轀輬車中制如車有窗牖閉即溫開則涼其形廣大以羽飾之又漢霍
光薨載柩以轀輬車如轜車有四輪自漢已來唯載梓宮也輬字亦從良作䡙說文云轀輬臥車也二字並從車昷京亦
聲昷音溫之也)。

珩珮(上幸耕反鄭眾注大戴禮云珩珮玉所以節行止也又珮玉上有雙璜下裴妹反鄭注禮記云珮玉所帶玉
也說文珩珮二字皆從玉行􄊗亦聲佩從人凡聲佩必有巾巾謂之飾)。

鎣飾(上縈定反博雅云鎣謂之飾蒼頡篇云治也說文云治器也從金熒省聲)。

陽􄍅(下鷄戾反禮記云武玉克商下車封黃帝之後於􄍅漢書陽􄍅縣燕國邵公所封也古今正字從契作契音
訓同玉篇作􄍅音訓亦同)。

鄱陽(上箔波反漢書云豫章郡有鄱陽縣也古今正字從邑從番聲番音潘也)。

猶闋(下犬決反蒼頡篇云闋閱也字統云闋事上也鄭注禮記云升堂之樂闋也考聲息也亦作闋衛宏作𨴊音
同說文從門從癸聲)。

鎖自然(上梭果反傳文作鏁俗字也前高僧傳第九卷釋也)。

薔薇(上匠陽反下尾非反前弘明集已釋訖傳文作􄍆誤)。

啜菽(上川爇反爇音儒拙反說文啜甞也或作歠音同上傳文作啜俗字也下詩育反毛詩傳云菽豆也考聲
正作尗傳作叔俗字也)。

褫落(上池耳反前第四卷已釋訖)。

緊韌(吉引反說文緊纏絲急也從絲從臤聲臤音牽下仁搌反埤蒼云韌柔也說文從韋從刃聲也)。

接㣫(下鐘隴反傳文作曈誤考聲云㣫躡前跡也說文云相繼跡也從彳從重聲)。

糜餧(上音眉下威偽反廣雅云餧飤也飤音寺從食從委委亦聲也)。

淩凘(上力澄反鄭注周禮云凌聲也下賜資反說文云凘流水也從冫從斯聲)。

鑪錘(上正鑪字下墜追反已見前釋也)。

惰寙(上碢臥反碢徒戈反孔注尚書云惰猶懈怠也廣雅云嬾也說文云惰不敬也從心從隋省正從隋作憜音義
同下踰主反字書正從二瓜作㼌徐廣注史記云隋嬾也說文㼌從二瓜傳從宀作寙誤也)。

祭酹(上正祭字下雷外反說文云酹餟祭也從酉從捋聲捋戀月反餟音輟)。

不揆(下葵季反孔注尚書云揆度也說文從手癸聲傳文作揆誤也)。

** 第三十卷

貌裁(上正貌字下才載反按貌裁即形儀像似之謂今俗有胡裁語是也傳文從人作􄍇未詳)。

操抱(上草遭反說文操把持也從手喿聲喿先到反傳摻摻書誤下匹謀反說文云抱擊鼓搥也從木包聲考聲云
亦從木從包擊鼓槌也傳作桴非也)。

閫側(上坤本反鄭注禮記云閫門限也說文又從木作梱古今正字從門從困聲也)。

林檎(下及今反書正作檎字考聲云林檎果名也傳文作擒俗字也)。

傳縡(下音宰人名也已見前釋)。

滉瀁(上黃廣反羊掌反按滉瀁水貌也瀁或作漾音同也)。

㤞慸(上唐各反字書正從度作𢜬又作𢖲音並同廣蒼云㤞懲者也許叔重云惙憂也又企也古今正字義同上
從心宅聲下勅厲反顧野王云慸木猶休陽也子虛賦云胸中曾不慸介是也說文云極也從心帶聲也)。

房櫳(下弄同反傳文作櫬非已見辯正論訖)。

謦欬(上輕挺下開蓋反前高僧傳十四卷已釋訖也)。

􄌷磕(上普棚反下看葛反前第十九卷已釋訖)。

櫺扇(上歷丁反方言屋梠之謂櫺蒼頡篇頷橫竹在軹下亦檻也說文楯間子楯音順從木霝聲霝音同傳文作櫺
書誤也)。

鄙𨛋(上悲美反杜注左傳云鄙野也史記云陋也王逸注楚辭云小也說文從邑􂞺聲􂞺音同上下梨耳反何休注
公羊傳云野猶鄙也故漢書云質而不𨛋如淳注云間里之鄙言也說文從邑里聲傳文從人作俚俗用字也)。

逞衒(上勅領反賈逵注國語云逞快也說文云通也從辵呈聲下音縣古今正字從言從行作𧗳云行且賣也傳文
從玄作俗字也)。

豔飾(上以贍反左傳大夫辭云美而豔說文云好而長也從豐盍聲豊正豊字盍正體盍字也下昇弋反說文云飾
猶刷也從巾食聲刷音梳八反)。

湮埋(上音因已見前釋也)。

琰皧(上鹽冉反下哀盖反並僧名也)。

續高僧傳卷第三十
一切經音義卷第九十四



一切經音義卷第九十五

翻經沙門慧琳撰

* 音弘明集十四卷

此卷音初四卷。

** 第一卷

陶鑄(上道牢反下朱孺反顧野王陶作瓦器也孟子云舜自耕稼陶漁是也廣雅云陶化也韓詩傳云變也說文作
匋云瓦器也從缶色省聲又云從尸作陶是地名亦帝堯号也今通已久左傳云鑄鼎象物謂煬銅為器也考聲云鎔
瀉也說文銷金也從金壽聲鎔音容也)。

挻埴(上扇延反下承力反老子云挻埴以為器當其無有器之用也宋忠云挻和也許叔重云抑也聲類柔也考聲
揉也說文從手延聲尚書云厥土赤埴孔注云黏土曰埴釋名云埴膩也如脂之膩也說文黏土也從土直聲也)。

鶡旦(寒葛反山海經云煇諸之山多鶡郭璞云似雉而大青色有毛角鬪死乃止出上黨郡漢書音義云鶡鳥一名
蘇以其尾為武士帽也說文云似雉從鳥曷聲下丹汗反方言云自關而東謂之鴠說文云從鳥旦聲集本去鳥或恐誤
也煇音暉也)。

眡聽(上時指反說文云視貌也亦古視字也字書云瞻也從目氐聲氐音低也)。

涓埃(上決玄反顧野王云涓小流也說苑云涓涓不絕將成是也說文亦小流也從水肙聲下愛􄍈反莊子塵埃也
野馬也蒼頡篇云埃垢也風揚塵也王逸注楚辭云塵也古今正字云從土矣聲)。

瀛岱(上郢精反考聲云瀛海也列子云東北有大壑其中有五山焉三曰瀛州葢謂此也古今正字云從水嬴聲下
臺賚反尚書二月東巡狩至于岱宗是也范寗云泰山也五岳之長也說文云從山代聲也)。

墨翟(庭歷反人姓名也著書於世所謂墨子是悲素絲者也)。

笮融(上爭戹反人姓名也吳中郎將也)。

被秣(莫鉢反鄭箋詩云秣養也古今正字云飼也從禾末聲亦作䬴)。

𦨕櫪(上正服字下零的反考聲云櫪槽也古詩云老馬思伏櫪說文云櫪槽也從木歷聲㯕音西也)。

擾攘(上饒沼反下如掌反賈逵注國語云擾攘􄍉也肆志從欲之貌也說文云擾煩也攘推也二字竝從手夒襄亦
聲夒音乃刀襄音相)。

琴簧(晃光反毛詩云竝坐鼓簧世本云女媧作簧說文云笙中簧也從竹黃聲)。

歔欷(上許於反下虛依反王逸注楚辭云歔欷啼貌也一云出氣也何休注公羊云欷悲也蒼頡篇云泣餘聲也說
文二字並從欠虛希聲也)。

絺𥿭(上恥尺反下卿逆反說文竝葛也細曰絺又作悕麤曰𥿭絺從糸希聲𥿭從糸𠫤聲亦作恡)。

蜿蟺(上冤阮反下蟬戰反上林賦云象與􄍊蟺放西清顧野王案􄍊蟺詘曲迴轉美貌也文字典說云從虫宛聲或
作􄍊說文云蟺􄍊蟺也從虫亶聲集本作蜒非也亶音丹懶反)。

毫𣀗(上号高反下里之反周易云失之毫斄差以千里十毫曰𣀗文字典說作毫從毛高聲說文云𣀗強曲毛可以
着起衣也從犛省來聲也古文作􄍋𣀗省也集本作毫是獸也狀豚而白毛大如笄而黑端名曰豪也釐通用字也犛音
茅也)。

瓦礫(零的反已具釋金光明最勝王經中也)。

山阜(浮有反爾雅云高平曰陸大陸曰阜蒼頡篇山𪊭而大也廣雅丘無石也說文大陸山無石也象形也正作𨸏
古文作巨亦作𨸏集作阜通用字也)。

跛羊(上波可反顧野王云跛蹇也周易跛能履不足以與行也說文行不正也從足皮聲)。

麒𪊭(上巨之反下栗真反考聲麟𪊭瑞獸也公羊傳仁獸也爾雅麕身牛尾鹿蹄一角郭云角端有肉顧野王曰牝
曰麒牡曰𪊭有聖德王者澤及鳥獸則至其郊說文作􄍌􄍍說與爾雅同二字並從鹿其𠫤聲也或作麟非也集本作騏
麟是駿馬名也)。

之雛(仕于反爾雅云生哺鷇生喙鄒郭云生而能自食者也說文雞子也從隹芻聲芻音楚愉反)。

扁鵲(上邊辯反已具釋高僧傳中)。

老聃(塔甘反案老聃即老君也史記云姓李名耳為周柱下史國語謂之伯陽亦謂之老聃說文聃耳曼也從耳冉
聲亦作𨈭集本從身作𨈜通俗字也)。

馲駝(上湯洛反下度何反考聲云胡畜也顧野王云有肉鞌能負重善行致遠北饒之文字典說二字從馬乇它亦
聲正作𩧐乇音竹厄反它音同上也)。

皐陶(上音高下音遙堯臣也為士師集本作􄍎非也)。

馬喙(暉穢反說文云喙口也從口彖聲也彖音辭此反)。

背僂(力主反廣雅云僂曲脊說文尫也從人婁聲婁音同上也)。

捽頭(上在骨反賈逵注國語云捽擊也文字典說持頭髮也從手卒聲也)。

夫訕(山諫反孔注論語云訕謗毀也蒼頡篇非也禮記為人臣者有諫而無訕是也說文謗也從言山聲也)。

虓虎(上孝交反毛詩傳云虎之自怒虓然也說文虎鳴也從虎九聲也)。

搢紳(上音晉下音申已具釋高僧傳訖)。

惇庬(上頓溫反賈逵注國語云惇大也爾疋厚也方言信也郭璞亦誠信貌說文作惇厚也從心𦎫聲集本作敦通
用字也下忙江反毛詩傳云庬厚也方言凡物大貌曰庬聲類􃭄音順倫反厂音罕尨音同上之也)。

聖喆(下知烈反爾雅云喆智也尚書云知人則喆說文作哲知也從口折聲古文作哲從三吉也亦作悊集本從
􄍏者字書哲字也)。

枹加(上房牛反顧野王云枹鼓椎也左傳云授枹而鼓之是也說文擊鼓柄也從木包聲集本作桴是屋棟字之也)。

頑嚚(上五鰥反孔注尚書云心不測德義之經曰頑廣雅頑鈍也說文從頁元聲頁音頡下魚巾反左傳云口不道
忠信之言曰嚚也蒼頡篇嚚惡也字書嚚亦頑也說文語聲也從㗊巨聲㗊音壯立反)。

詐紿(臺乃反何休注公羊云紿疑也劉兆云相欺負也說文從糸台聲也)。

嚴公(上壯霜反借用魯君謚也公羊穀梁二傳竝同避漢帝諱也)。

槖龠(上湯各反王弼云橐排橐也顧野王冶鑄者所用吹火也蒼頡篇囊之無底者也說文橐也從橐省石聲下羊
灼反爾疋云大管謂之龠)。

讖緯(上楚𧮂反蒼頡篇云讖書河洛也淮南讖書著之是也顧野王謂占後有効驗也說文驗也從言韱聲下韋貴
反大戴禮云東西為緯也說文橫織絲也從糸韋聲也)。

旍旗(上井盈反周禮云折羽為旍鄭玄云折羽以五色繫之於旍上也杜注左傳章也下渠冝反鄭注周禮云徵眾
􄍐曰樹旗期其下也顧野王以鳥隼龜蛇也杜注左傳亦旗表也說文二字竝從於令其亦聲亦作旌旂㫃音偃)。

蕤賓(上蘂隹反禮記月令蕤賓律名也亦作蕤下文同也)。

商鞅(鴦兩反春秋後語秦孝公時丞相名也姓公孫氏封於商邑也)。

蘧瑗(上巨居反下袁眷反人姓名也為衛大夫字伯玉君子人也)。

豫且(子余反人姓名)。

丘垤(田結反毛詩傳云垤螘􂑃也方言垤場封也楚郢以南蟻土謂之垤說文螘封也從土至聲也螘音牛倚反蚍
蜉也)。

雖溫(穩渾反顧野王云溫漸熱也說文從水昷聲集本作熅誤也昷音同上也)。

蹀𨇾(上恬協反下先浹反考聲云蹀躞步小貌也淮南子足蹀陽阿之儛也說文作䠟從足執聲集本作爕
通也)。

瓢觚(上驃摽反考聲云瓢半瓠也鄭玄取甘瓠割其蔕以其齊為酒樽也方言陳楚宋魏之間或謂𧋠為瓢說文作
􄍑蠡也從瓜票聲下古胡反馬融注論語觚禮器也一升曰爵二升曰觚說文饗飲之爵一曰觚受三升者觚從角瓜聲
票音必遙反也)。

八僊(薛延反說文云僊長生僊去也從人䙴䙴亦聲亦作仚仙䙴音千)。

虎鞹(曠郭反毛詩傳云鞹革也論語虎豹之鞹猶犬羊之鞹孔注皮去毛也說文云從革郭聲也)。

蕞殘(上在外反考聲云蕞小劣貌也蒼頡篇聚貌也文字典說從廾最聲集本作菆誤也)。

請禱(刀考反鄭玄云求福也禱包咸注論語禱請也請於鬼神也廣雅謝也說文告事求福為禱從示壽聲也)。

邾魯(上陟于反下正魯字下從曰案春秋竝國名也)。

盜跖(征石反考聲云足下也亦作蹠人名也莊子云柳下季弟也)。

宰𧯻(丕美反人名也春秋吳有太宰官名也)。

𦵔醢(上阻疏反說文葅醋藏菜也從草爼聲下音海爾雅云醢肉醬也從酉𥁓聲集本從盖作􃴕非也𥁓音
于救反)。

窊木(上烏瓜反說文云窊汙邪下也從穴瓜聲)。

罻羅(上氳勿反鄭注禮記云罻小𠕀也說文從肉尉聲也)。

踧然(上子六反廣雅云踧踖畏敬也禮記夫子踧然避席是也說文從足叔聲集本作踧通用)。

𥉕瞽(上木蓬反毛詩傳云有眸子而無見曰𥉕說文不明也從目冡聲下音古論語云未見顏色而言謂之瞽也
說文目但有眣也如鼓皮從目鼓聲集本作矇通用久)。

正誣論。

聚麀(郁尤反考聲云牝鹿也毛詩云麀鹿麌麌曲禮人倫無禮故父子聚麀也說文從鹿牝省麌音虞雨反也)。

貪婪(臘耽反考聲云貪殘也不謹潔也說文杜林云說卜者黨相詐驗為婪從女林聲亦作惏𢛓也)。

有釁(欣覲反杜注左傳云舋動也罪也瑕隙也賈逵注國語舋兆也言有禍兆也說文血祭也象祭竈從爨省所以
祭也分聲集本作舋俗字也)。

哀陴(婢彌反左傳云守陴者皆哭杜云城上埤堄也說文城上垣陴倪也從阝卑聲􃻒文作陴集本從金作錍非
也埤音陛堄音霓傒反亦作𨺙音同也)。

盡坑(客庚反顧野王云坑陷也壑也壍也字典說從土亢聲也)。

杜郵(下有求反文字集略云郵驛亭所經過也春秋後語杜郵在咸陽西十里白起死於此也說文從邑垂聲集本
作卸訛誤也)。

眩愚(上玄絹反賈逵注國語云眩惑也蒼頡篇視不明也說文目無常主也從目玄聲也)。

殽𢿢(上効交反下正亂字也賈逵注國語云殽雜也廣雅云亂也說文相錯也從殳肴聲集本從水作淆通用殳音
殊肴音同上也)。

蜫蟲(上骨魂反鄭注禮記云昆明也明蟲者陽而生陰而藏者也說文蜫小蟲也從虫昆聲正作䖵從二虫虫音毀
也)。

追譴(遣戰反廣雅云譴責也說文問也從言遣聲)。

黼黻(上音甫下音弗考工記云白與黑謂之黼爾雅云章也斧謂之黼郭云畫為斧形鄭注禮記以羔與狐白雜為
黼又也黑與青謂之黻杜注左傳云兩已相戾也二字竝從黹甫犮聲集本作􄍒𤟮俗字也黹音竹几反犮音盤鉢反也)。

錫鸞(上養將反周禮云錫馬面當顱列金為之所謂鏤錫也鄭箋毛詩眉上曰陽列金餝之金當顱也說文馬頭飾
也從金陽聲正作鐊字)。

旂旗(上渠希反周禮云蛟龍為旂爾雅旗之有鈴者曰旂郭璞云懸鈴於竿頭畫蛟龍於旒也說文從㫃斤聲㫃音
偃)。

鼓鼙(下陛迷反周禮云旅師執鼓鍾師掌鼓縵樂也鄭玄作縵樂擊鼙以和之說文騎鼓也從鼓卑聲字書亦作
鞞也)。

蹏筌(上第泥反正體字也王弼云蹏音所以在兔得兔而忘𨂜顧野王云所以取兔具也說文從足虒聲下七緣反
莊子云筌所以在魚得魚而忘筌顧野王云捕魚笥也文字典說從竹全聲虒音同上集本作蹄字行之久也)。

炳蔚(上兵皿反廣雅云炳明也說文同從火丙聲下威謂反考聲云蔚翳也文彩明也說文從艹尉聲也)。

清醇(下順綸反孔注尚書云𨣶粹也廣雅厚也說文從酉􃭄聲􃭄者純也)。

泯然(上蜜引反毛詩傳云泯滅也爾雅盡也說文從水民聲下文同)。

屬纊(上鍾辱反說文云屬連也從尾蜀聲集本從尸作屬通用也下音曠鄭注禮記云纊綿也言新綿易動屬於病
者之口以候氣也說文從糸廣聲也)。

** 第二卷

遑恤(上胡光反古今正字云遑暇也從辵皇聲辵音丑略反下息聿反)。

井鼃(胡媧反說文云鼃蝦蟇也從黽圭聲或作䵷集本作蛙通也)。

撫踵(下鍾勇反聲跟音根也)。

溫潔(上穩魂反下音結言溫潤而潔清也今集本作濕絜者恐年代𥧲遠傳寫誤錯有乖義理)。

蠻屬(上麥班反下殊欲反今集本作巒觸者深乖於義也恐傳寫誤讀者詳其義焉)。

炫目(上玄絹反廣雅云炫明也埤蒼光貌也說文亦耀也從火玄聲也)。

絫瞳(上正累字力水反下音童尚書大傳云舜目四瞳埤蒼云目珠子也說文從目童聲也)。

誕于(達坦反考聲云誕生也說文云從言延聲)。

𧉻蛤(上龐講反下甘合反呂氏春秋云月望虛𧉻蛤實月晦則蚌蛤則說文蚌蜃屬也蛤有三皆生於海蛤屬千歲
鳥所化也秦謂之壯厲海中蛤者百歲鷰化也魁蛤一名復累老𦨕翼所化也二字竝從虫丰合聲丰音同上也)。

釁遘(上欣靳反下溝候反義已具釋第一卷中)。

倜儻(上汀歷反下湯朗反博雅云倜儻卓異也史記有奇偉倜儻說文竝從人周黨皆聲也)。

蓂莢(上覓瓶反下兼協反白虎通云曰曆得其分度則蓂莢生於庭從月一日日生一葉至十六日日落一葉以象
月虧圓也堯時生於庭以為瑞草說文竝從草冥夾皆聲也)。

倏然(上舒六反王逸注楚辭云倐忽疾貌也說文從犬攸聲亦作倐集本作儵通用)。

翕欻(上歆邑反說文云翕縮鼻也從合羽聲下勳欝反𦵮琮注西京賦欻忽然皃也說文云從炎欠聲)。

奄曖(上淹儼反毛詩傳云奄大也顧野王云亦匿也隱翳也說文覆也大有餘一曰久也從大從电展下衰袋反王
逸注楚辭云曖闇昧貌也說文從日愛聲或作靉)。

成爓(閻驗反義已具釋雜事律中)。

眒息(上音舜說文正作瞚云開闔目數搖也從目寅聲俗作瞬字也)。

朏然(上妃尾反說文云胐月未盛之明也從月出聲又音普每反未詳)。

茫眇(上莫傍反毛詩傳云茫茫廣大貌也杜注左傳遠貌也古今正字從水芒聲下彌了反說文云目小從目少少
亦聲也)。

杳漠(上伊了反說文云香冥也從木曰聲下茫博反顧野王云漠猶家靜也爾雅清明也說文從水莫聲)。

濛汜(上漠蓬反下辭里反爾雅四極西至于太濛郭云即聲濛汜也說文二字竝從水蒙已皆聲也)。

世蘄(渠衣反考聲云蘄求也說文從艸􄍓聲音同上亦作祈也)。

洙泗(上樹儒反下音四二水名杜注左傳云洙在魯國下縣西南禮記曾子責子夏云吾與尒事夫子於洙泗之
間是也說文二字竝從水朱四皆聲也)。

共轍(池列反杜注左傳云轍車跡也說文從車徹省聲集本從足作𨅊誤也)。

蟠木(上伴寒反鄭云委也顧野王䊸迴也案山海經蟠木大木也東北大荒之中有大壑壑中有洲洲上有木即蟠
木也亦謂之蟠桃一名度索說文從虫番音潘度音唐路反索音桑各反也)。

大隗(吳罪反大隗山名在河南陽翟縣界說文云隗高也從阝鬼聲也)。

姑射(音亦山名已具釋辯正論中)。

具茨(自資反案具茨皆山名在河南陽翟縣界)。

所􄍔(征石反說文摭拾也陳宋語也亦作拓從手庶聲也)。

殉世(上旬俊反臣瓚云亡身從物曰殉應劭云營也孔注尚書云求也說文從反旬聲也反音殘)。

偎人(上烏灰反山海經云北海之隅有國曰偎郭云偎亦愛也說文從人畏聲也)。

臨􄍕(滓師反郡名在齊地集本從􄀘作薔誤也)。

憖然(上銀覲反魯衰公誄夫子云天不憖遺一老考聲云憖傷也說文從心猌聲猌音同上也)。

誠瞰(堪濫反考聲云視也字書望也文字典說從耳敢聲亦作曮闞也)。

鐙王(上等能反聲類云無足曰鐙說文鐙錠也從金登聲也從火作燈俗字也錠音丁佞反)。

而􄍖𠂠(中隳聿反何休注公羊云㤜者狂也字書戇也考聲愚也說文從心戍聲戇音卓巷反也)。

雞彘(除例反爾雅云彘猪也說文豕後蹄癈謂之彘彘足與鹿足同從􄍗從北矢聲􃭼音居例反)。

蛛蝥(上音誅下謨侯反方言云自關而西秦晉之間謂蝥為蜘蟵說文從虫敄聲集本作蟱非也敄音武也)。

邴吉(上兵皿反漢丞相姓名也)。

田蚡(扶粉反人姓名漢丞相)。

豚魚(上突論反下正魚字王弼云豚獸之微賤者也方言豕子謂之豚說文正作􄍘小豖也從彖者象形也從持月
􂖗給祠祀從肉作豚篆文字集本從乇作􄍙俗亦作𤜨)。

啁噍(上陟交反下音焦顧野王云小鳥鳴也說文嘐也從口周聲噍從口焦聲嘐音火交反)。

豺獺(上仕諧反禮記月令季秋豺乃祭獸廣雅云豺狗也說文狼屬狗足從豸才聲下他怛反月令孟春獺祭魚鄭
云獺將食之先以祭也說文如小狗水居食魚從犬賴聲豸音宅賣反)。

無礙(敳愛反敱音五哀反說文云礙止也從石疑聲集本作硋非也)。

敻居(上火娉反劉兆云敻深遠也說文營求也從旻人在穴上也旻音火劣反下文􃒺內同)。

𢏗(上霓計反孔注論語云𢏗有窮國君善䠶者也被其􂖗寒浞煞之說文帝嚳䠶官也夏少康滅之也從弓幵聲集本
作羿雖通俗用久然失之遠矣幵音牽浞音仕捉反嚳音苦屋反)。

𢐙中(上鈎候反考聲云挽弓也孟子云𢏗之教人射必志於𢐙說文張弩從弓殼聲殼音腔角反也)。

其胖(潘漫反考聲云牡之半體也文字典說云從肉半聲)。

詫𠂠(上丑亞反郭璞云詫誇也毛詩傳云止也說文從言宅聲也)。

蹭蹬(上倉贈反下騰隥反考聲云行步失所貌也文字典說云二字竝從足曾登皆聲也)。

蜎飛(上一緣反尒疋云井內小赤蟲也恐非義案合是􃘾字音許緣反說文云小飛貌稍合於義􄍚詳焉)。

蝡動(上而允反考聲云無足蟲也說文云動也從虫耎聲耎音而兖反)。

孩齔(初僅反周禮未齔者不為奴鄭玄云齔毀齒七歲而齔從齒七聲集本作齔非之也)。

以詬(呼遘反鄭注禮記云詬猶恥辱也杜注左傳詬罵也說文從言后聲)。

** 第三卷

翻翥(諸庶反方言云翥舉也郭云謂騫翥也說文飛舉也從者羽聲也)。

鄙俚(力止反考聲云南夷種在廣州也孟子云南方蠻屬也說文從人里聲)。

所莅(離雉反毛詩傳云莅臨也爾雅視也文字典說從廾位聲也)。

錙銖(上滓師反下樹朱反鄭注禮記云八兩為錙許注淮南子云十二粟而重一分十二分為一銖說文云錙六銖
也銖權分十黍之重也二字竝從金甾朱聲甾音同上)。

䓗驥(几利反論語云驥不稱其力而稱其德也說文云千里馬也孫陽所相者也從馬冀聲)。

之憊(排買反顧野王云憊疲劣也廣疋極也說文從心備聲)。

懸餧(奴罪反鄭注論語餧餓也說文云亦餓也從食委聲)。

暨于(其冀反杜注左傳云暨至也字書及也說文曰頗見從旦既聲)。

癰疽(上氳恭反下七余反司馬彪注莊子云浮熱為瘵不通為㿈說文腫也疽久㿈也二字竝從疒雍且聲瘵音必
遙反)。

春蒐(所尤反尒疋云春獵為蒐郭云蒐索取不任者也說文從廾鬼聲也)。

韜弓(上討高反杜注左傳云韜藏也說文劒衣也從韋舀聲舀音弋小反)。

授戉(于月反說文云大斧也司馬法云夏執玄戉殷執白戚周左仗黃戌右秉白旄從戈􃯩聲集本從金作鉞
通俗字􃯩音居劣反)。

刓剔(上吾丸反王逸注楚辭云刓削也說文剸也從刀元聲下汀亦反聲類云剔治也解也剃髮也文字典說
從刀易聲)。

袪之(上去居反考聲云袪開也韓詩云去也高誘注呂氏春秋云袪猶舉也說文從衣去聲)。

石碏(切藥反衛大夫名春秋時人也)。

𩩌放(上昆穩反考聲云禹父名也殛之於羽山文字典說從骨系聲亦作鯀集本作𧣙誤也)。

遐裔(餘藝反杜注左傳云裔遠也廣疋表也方言裔夷狄之總名也說文從衣冏音女滑反)。

維縶(砧立反毛詩傳云縶絆也杜注左傳拘也古今正字謂拘執也從糸執聲)。

龍衮(古本反鄭箋毛詩云衣而畫以龍也郭注爾雅袤衣有蔽文也說文天子享先王卷龍繡於下裳愊一龍蟠阿
從衣公聲也)。

櫛梳(上臻瑟反考聲云梳也說文云梳比之總名也從木節聲也)。

之轡(悲媚反顧野王云轡所以制馭車中馬也說文馬轡也從絲軎軎與連同軎音衛車軸頭鐵也集本作轡非
也)。

蠢蝡(上春允反下而允反義已具釋第一卷)。

濅毓(上子沁反考聲云𣷽清也是正浸字下餘六反賈注國語云生也爾雅養也鄭注禮記云產也說文正
育字云養子使善也從云肉聲同也)。

礿祀(上陽削反何休注公羊云麥始可礿而祭也說文云夏祭名也從示勺聲亦作禴集本作蘥是草名也)。

排擯(上敗埋反廣雅云排推也司馬彪云擯棄也說文二字竝從手非賓皆聲)。

方睨(倪計反孔子云睨而視之猶以為遠說文睨邪視從目兒聲也)。

徼於(上晈堯反杜注左傳云徼要也賈逵云求也孔注論語云抄也抄人之意以為已有也說文循也從彳敫聲
集本作徼誤也彳音丑亦反敫音𠮧)。

落簪(戢林反蒼頡篇云簪笄也說文作旡云首笄也從人象形也集本作簪俗字也)。

糜損(上美悲反廣雅云糜壞也王注楚辭碎也說文從米麻聲)。

菲食(上非尾反馬注論語云菲薄也說文從艸非聲也)。

大謔(香虐反郭注爾雅云謔相啁戲也說文亦戲也從言虐聲也)。

緘默(上古咸反說文云緘束篋也從糸咸聲)。

駭怛(上諧騃反下丹遏反)。

沖粹(上逐中反下雖醉反廣疋云粹純也王注楚辭云精也說文不雜也從米卒聲也)。

𥃳衡(上詡于反郭云𥃳謂舉眼也漢書云𥃳衡厲色是也蒼頡篇張目也司馬彪云視而無知之貌也說文亦張
目也從目亐聲也)。

之賙(之由反毛詩傳云賙救也字書贍也鄭箋詩云權救其急也古今正字從貝周聲也)。

讜言(上當朗反古今正字云讜直也善言也從言黨聲)。

辯覈(衡厄反義已具釋前高僧傳中)。

髡道(上困昆反考聲云刑名也去其髮曰髡說文髡鬀也從髟兀聲鬀音他計反髟音必遙反)。

赭衣(上遮野反已具釋根本雜事中)。

曰磾(抵泥反人名前漢侍中姓金氏)。

於複(囗目反說文云複重從衣复聲一云褚衣)。

洗汰(上西禮反下達帶反考聲云汰洒也濤涷)。

螟蛉(上覓萍反下歷亭反尒疋云螟蛉桑蟲也郭云桑蟃一曰戍女說文二字並從虫從冥令聲亦作𧕅字也)。

蜾螺(上戈火反下盧果反毛詩傳云蒲蘆也郭云即𥿳􂑨蜂也俗呼為蠮塕也說文正作􄍛􄍛從虫𣎆聲集本作蜾
螺通俗字𩰭音戈𣎆音盧禾反蠮音伊繼反螉音翁也)。

不悛(取緣反孔注尚書云悛改也說文上也從心夋聲夋音七荀反)。

之埜(耶者反與野字同考聲云郊外曰牧牧外曰埜埜是古字也)。

玗琪(上葛安反山海經云崑崙山有琅玕樹說文亦琅玗也從玉干聲古文作𤥚尒疋云東方之美者有毉無閭之
珣玗琪焉郭云王屬也說文作𤪌從玉綦聲亦作𤪌音同上也)。

􄍜朱(上衫袷反已具釋雜事律中集作歃失也)。

黃能(乃來反考聲云獸名也尒疋云鼈三足曰能說文熊屬也足似鹿從肉􂖗聲能獸堅中故稱賢能而強牡稱能
傑也集本作熊誤)。

** 第四卷

侔造化(上莫侯反鄭注考工記云侔等也均也說文齊等也從人牟聲牟音同上也)。

蒭豢(上楚于反下還慣反鄭注周禮云養犬豕曰豢說文穀圈養豕也從豕卷省聲圈音權阮反)。

庀物(上紕止反鄭眾注周禮云庀具也杜注左傳治也文字典說從广匕聲广音儼)。

蠉蝡(上呼詮反下如允反已具釋第一卷)。

麛􄍝(上米雞反下鸞管反說文云麛鹿子也從鹿弭聲)。

數罟(上色角反下音古說文罟亦冈也從冈古聲也)。

氓隷(上麥耕反毛詩傳云氓民也鄭注周禮云氓猶懞懞無知之貌也劉注孟子云遠郊之界稱氓說文從亡民聲
集本作泯恐誤)。

劑此(上齊𥿳反爾雅云劑齊也今南方人呼剪刀為劑刀古今正字亦同聲也從刀齊聲)。

枯荄(古來反考聲云草莖也方言東齊謂根曰荄說文草根也從艸亥聲也)。

深誚(樵曜反考聲云讀讓也說文從言肖聲謮音責也)。

𨧮斧(上弭卑反字書云青州人謂鎌為𨧮古今正字從金彌聲也)。

刲刳(上闋圭反下苫孤反廣疋云刲屠也顧野王云刳空其腹也說文􄍞刺也刳判也二字並從刀圭夸聲夸音
苦華反)。

之蠧(都故反說文云水中蟲也從䖵橐聲䖵音昆橐音託)。

爓𤅰(上餘瞻反下羊灼反劉熈云瀹通利之器也說文清也從水蘥聲)。

禋瘞(依例反爾雅云祭地曰瘞埋也郭云謂幽藏也說文幽薶也從土㾜聲㾜音丘輒反)。

曉薌(享良反禮記孔子云燔燎馨薌也文字典說云與香字同從艸鄉聲也)。

獀狩(上所留反正作此搜恐誤也以意求之合作此搜字云求索也於義為得下收呪反已具釋第二卷中)。

蹲膜(上徂孫反下茫蒲反穆天子傳云膜拜而受也郭璞云今之胡禮佛舉手加頭稱南膜拜者即此也說文從肉
莫聲也)。

遯世(上徒頓反鄭注禮記云遯逃也廣雅避也王逸云隱也說文從辵豚聲辵音丑略反豚音徒門反)。

蹻跖(上姜略反下征石反莊蹻盜跖二人名也)。

蘋蘩(上音頻毛詩傳云大萍也下音煩毛詩傳云皤蒿也古今正字云二字竝從艸頻繁皆聲皤音婆)。

芝苶(念協反郭象注莊子云凡物各以所好伇其形至疲困不知所好此之歸赴也言此之事不道也古今正字從
廾尒聲也)。

欲嗛(謙簟反淮南云至味不嗛許叔重嗛銜也口有所銜食也郭注爾雅云頰裏貯食也猿猴等頰中藏食也說文
從口兼聲也)。
一切經音義卷第九十五



一切經音義卷第九十六

翻經沙門慧琳撰

從第五盡十四計十卷。

** 音弘明集第五卷

混淆(効交反考聲云淆雜亂也字書混淆濁水也古今正字從水肴聲亦作殽也)。

七竅(啟弔反字書云孔也說文云空也從穴敫聲敫音𠮧)。

堅毳(齒芮反鄭注周禮云毳毛之細縟者也說文獸細毛也從三毛)。

灺垂(上邪野反廣雅云炭㸅燼㷮炨也說文燭炭也從火也聲亦作炨㸅音子慄反燼辭刃反㷮子勞反集本作􄍟
非也)。

枯腊(星亦反鄭注周禮云乾肉也古今正字脩腊小物也全乾也從肉昔聲)。

之𤓉(熱蟬反陸佐公闕銘云刑酷𤓉炭說文云燒也作然字義同諸字書撿並無此字亦有從艸作䕼其義亦同也)。

而炷(音注)。

桎梏(上真曰反下公屋反義已釋高僧傳也)。

大塊(枯潰反莊子云大塊噫氣其名為風司馬彪云大塊謂天也說文從土鬼聲也)。

人䩭(几冝反與羇同義古字也考聲云勒也繫也玉篇從革奇聲也)。

緬素(上綿褊反賈注國語云緬思貌也說文從糸面聲也)。

輿櫬(上與諸反蘇林云輿猶載之意說文從車􂩗聲下初恡反說文云襯棺也從木親聲)。

讎隙(上受尤反下卿逆反賈注國語云隙舋也顧野王云隙猶間隙也亦云有怨憾也說文從阝𡭽音同上集本作
郄人姓也非雔義也)。

遺𢜩(綺淹反考聲云憾恃險意也說文不安貌也從心咸聲也)。

** 第六卷

釋剝論(中邦角反考聲云剝取也凡革用總稱也集本作此駮字是獸名也非釋剝之義)。

鑪錘(住韋反廣疋云錘謂稱錘也古今正字從金垂聲案鑪錘之間是鍜者合從追作鎚於義為得)。

孜汲(上子斯反下金岌反孔注尚書云孜孜不怠也說文汲汲也從文子聲作此資給亦通)。

憮然(上音武考聲云憮失意皃也何注論語為其不達已意而非之也說文愛也一曰不動也從心無聲也)。

咄異哉(上都訥反說文云咄相謂也從口出聲)。

皦潔(上澆了反毛詩傳云皦白也說文玉石之白也從白敫聲敫音叶下音結也)。

婉孌(上冤阮反毛詩傳云婉從也亦美皃也杜注左傳云約也說文從女宛聲下劣囀反字書云孌婉順皃說文慕
也從女䜌聲䜌音劣專反)。

凶愎(憑逼反杜注左傳云愎戾也佷也不仁也古今正字從心复聲复音復)。

雖騂(恤營反毛詩傳云赤黃色曰騂古今正字從馬從辛聲亦作􂤚觪也)。

犂色(上履脂反何注論語云犂雜文也古今正字從牛􄍠聲􄍠音利也)。

騁功(上勅領反毛詩傳云騁施也杜注左傳云馳也說文從馬𦥚聲𦥚音匹盈反)。

㱬壘(上烏賄反字書云㱬不智人也古今正字從反畏聲集作揋通下雷猥反考聲云壘頭禿皃左傳有􄍡魁壘也
說文從土靁省聲靁音雷也)。

爽塏(上霜兩反說文云爽明也從㸚從大篆文作爽下開亥反杜注左傳云塏燥也說文高燥也從土豈聲豈音愷
也)。

峭峻(上鍫醮反許叔重云峭亦峻也說文判也義同從阝肖聲)。

剖腋(上普厚反下征亦反顧野王云剖破也說文判也從刀咅音偷豆反)。

羽蛻(始銳反說文云蛻蟬解皮也從虫兌聲下文同)。

橫馗(匱龜反說文云馗九達道似龜背故謂之馗從九首聲亦作逵也)。

捫珠(上沒奔反聲類云捫摸也說文撫持也從手門聲摸音門博反)。

有埤(婢彌反賈逵云埤猶補也說文增也從土卑聲也)。

斐暐(上孚尾反毛詩傳云斐文皃也說文分別文也從文非聲易曰君子豹變其文蔚也下于鬼反說文云暐盛明
皃也從日韋聲是也)。

􄊪􄊪(微匪反已具釋續高僧傳中也)。

豪𥢶(口外反字書蒼頡篇說文並云糠也從禾會聲集本作糩誤也)。

鳥聒(官活反杜注左傳云聒讙也蒼頡篇擾耳也說文讙語也從耳舌聲集本作􃖆之甚也舌音滑)。

獸呴(呼垢反廣疋云呴鳴也顧野王云獸聲也賈逵呼呺也聲類噑也古今正字作𤘽義同亦作吽從牛句聲集作
呴通也)。

醍醐(上第奚反下戶孤反考聲云醍醐蘇中不疑者也集本從水作湜湖字非也)。

飾繢(上音式下迴內反古今正字云似綦赤色從糸貴聲也)。

􄉆珍(上矛候反顧野王云𧵍猶交易也尒疋云市也賣也說文易財也從貝夘聲夘音古下正珍字也)。

** 第七卷

簪佩(下陪昧反鄭注周禮云珮玉所帶玉也大戴禮珮上有葱衡下雙璜衡牙璸珠以納其間天子珮白玉公侯玄
玉大夫水蒼玉世子瑜玉士瓀玫孔子珮象環五寸顧野王凡帶物在身皆謂珮說文大帶也從人几聲佩必有巾巾
謂之帀亦從玉作珮也)。

擎跽(上競迎反亦作㢣下奇几反莊子云擎跽曲拳人􂖗之禮也說文長跽也從足忌聲也)。

𡗢強(上跨花反考聲云𡗢大也說文奢也從大㐄聲㐄音口寡反)。

梟鴆(沈賃反考聲毒鳥也山海經云女几之山多鴆郭注云大如鵰紫綠色長頸赤喙食蛇杜注左傳鴆羽有毒
以畫酒飲之則死說文從鳥宂聲冘音淫)。

鬱柲(上正鬱字下悲媚反梵語也)。

鉾𥎞(上謨侯反下倉亂反考聲云遙投矛也廣疋云𥎞謂之鋋古今正字義同從矛贊聲下文同也)。

詣摽(必遙反顧野王云摽謂揭表以識之也說文亦表也從木票聲集作檦俗字也票同音也)。

蹙之(上酒育反廣疋云蹙迫也鄭云促也案以手摵之合從手作戚考聲云推逼也古今正字從手戚聲)。

** 第八卷

劉勰(嫌頰反人姓名也晉桓玄記室參軍)。

增靄(埃葢反考聲云靄氣增靄則昏昧不明也集本作靄恐失諸字書作靉也)。

㶼燼(上烏垓反廣疋云㶼熱也熾也古今正字從火矣聲下辭胤反正作􃪏鄭箋毛詩云火餘也古今正字從火盡
聲)。

閩藪(上密斌反周禮云掌方氏掌七閩之民七者周之所般國數也山海經閩在海中也說文南越蛇種也從虫門
聲下蘇口反)。

河鈎(狗侯反郭注尒疋云水曲如鈎流盤桓也般鈎者黃河曲名文字典說從金句聲集本作鍭音侯非其義也)。

査􄍢(上乍加反毛詩傳云查水中浮草木也古今正字從木且聲亦作槎集本作渣非也下所錦反尒疋云􄍢謂
之涔郭注云今之作􄍢叢積此積柴於水中魚得而入其裏藏因捕取之說文積柴捕魚名􄍣音力今反)。

禁錮(古護反說文云錮鑄塞也從金固聲也)。

嗑齒(上胡臘反王弼注周易云嗑合也說文從口盍音同上後有者並同)。

𦿆花(上黨浪反埤蒼云䕞𦿆草名也說文從艸碭聲䕞音浪碭音蕩)。

觵魅(虢橫反說文兕牛角可以飲者從角黃聲或作觥與集本同下音媚)。

溷漫(上魂困反古今正字云溷亂也從水圂聲圂音同上下蠻諫反)。

浹辰(上尖葉反鄭注周禮云從甲至癸謂之浹曰韓詩通也說文從水夾聲也)。

姱僈(上跨瓜反古今正字云奢也從女夸聲下蠻襻反考聲僈狡也字書作嫚說文從人曼聲)。

硠屐(上朗當反廣疋云硠堅也石聲也說文從石良聲下渠戟反說文屩也從尸收省聲屩音脚也)。

劈裂(上𦥚覓反廣疋云割也裂也說文破也從刀辟聲)。

犎牛(上福逢反考聲云野牛也領有隆肉者也出蜀中山海經云禱過之山多犎牛埤蒼野牛也說文從牛封聲)。

凶獷(瓜猛反說文云犬獷獷不可附也從犬廣聲)。

** 第九卷

俱倦(權院反顧野王云倦疲也廣疋極也說文云疲也從人卷聲集作勌恐誤也)。

砥礪(上之履反下離𠚫反)。

蛟螭(上音交下恥離反山海經云限水有蛟其狀魚身而蛇尾鴛鴦食之可以為痔又況水多蛟郭云似蛇四脚小
頭細頸頸有白纓大者十數圍夘生子如一二斛甖能吞人說文龍屬也沱魚滿三千六百蛟來為之長率魚而飛置苛
韭水中即蛟去也從虫交聲也)。

鋒鍔(上捧容反下昂各反釤也)。

鈍刃(上豚困反)。

骨骼(皆頟反鄭注禮記云骨枯曰骼說文禽獸之骨曰骼從骨各聲集本作髂音客亞反誤)。

涼燠(憂六反說文燠熱也從火奧聲)。

痛痒(羊蔣反考聲云痒痛之微者也說文作蛘義同從虫羊聲下文並同)。

孫臏(頻泯反人姓名)。

西櫺(歷丁反方言云屋梠謂之櫺蒼頡篇櫺檻楯間也說文楯間子也從木霝聲梠音呂楯音順也)。

忖度(上村損反下宕各反)。

𣇲似(上敏斌反鄭注禮記云琘美石次玉也山海經岐山多琘說文從玉昏聲集本作碈通俗字昏音敏)。

驎䭹(上栗珍反郭璞云色有淺深斑駮隱驕今謂連錢𩮀也字書曰馬黑脣也古今正字從馬粦聲下吾剛反楚辭
云䭹䭹若千里之駒埤蒼云馬搖頭也古今正字馬怒皃從馬卬聲卬音昂也)。

女媧(寡花反古帝号也)。

多稌(兔魯反尒疋云稌稻也鄭眾云稉也說文牛冝稔從禾余聲)。

無垠(獃根反考聲云涯畔也古今正字從土艮聲獃音吾衰反)。

播殖(上波磨反下時力反鄭箋毛詩云播猶種也說文亦種也一云布也從手番聲集本作簸是箕屬非播種字也)。

迷瞀(矛候反鄭注禮記云瞀瞀目不明也說文低目謹也從目敄聲敄音武也)。

𧉨螶(上𡱈顒反。下強魚反。尒疋云西方比肩獸焉與蛩蛩蛩螶虛為比螶虛齧甘草即有難蛩蛩螶虛負而走其各
謂之蟨。呂氏春秋云北方有獸其名蟨。前足似兔趍則頓走則顛然則蛩蛩螶虛亦宜鼠後而兔前前高不得甘草故須
蟨食之。今鴈門廣武縣夏屋山有獸形如兔而大。相負共行土俗名之為蟨鼠。說文𧉨獸也從虫卭聲螶從䖵巨聲集
本作䭹駏如馬非此獸也。失之甚矣。蟨音居衛反卭音同上䖵音昆下文同也)。

廟祧(他彫反禮記云遠廟為祧鄭云祧之言超也上去意也遷廟之主以昭穆合藏二祧之中古今正字從示兆聲)。

壇墠(上堂丹反下蟬闡反孔注尚書云築土為壇除地為墠說文云壇祭場也墠野也二字竝從土亶單皆聲後有
準此也)。

** 第十卷

瘡痏(為軌反蒼頡篇云歐傷也說文􄍤痏也從疒有聲疾音施也)。

滯甃(皺瘦反說文甃井甓也從瓦秋聲甓音鼙覓反)。

之鼃(烏媧反考工記云所謂以脰鳴者也說文蝦蟆也從黽圭聲黽音猛亦作蛙也)。

舟航(鶴郎反毛詩傳云航渡也顧野王云今謂所以濟渡之舟為航古今正字義同從舟亢聲亦作斻音剛也)。

嘉抃(別變反考聲云抃撫掌也說文作㭓云拊手也從手弁聲弁音同集本作抃通也)。

無𣀇(盈迹反孔注尚書云􄋣鬲也說文懈也古今正字終也從支睪聲睪亦集本作歝誤下文同也)。

踳淪(上春準反司馬彪注莊子云踳雜不同也許叔重相背也古今正字差也從足春聲亦作舛偆淮南子作僢音
義並同也)。

摑網(上居碧反諸字書並無此字意謂俗字也)。

招愆(朅焉反孔注尚書云諐過也杜注左傳云失也說文云此􃻒文諐字正作愆義同從心衍聲或作㥶􃳠􃭐􃭑並
同也)。

㣶徊(上展連反下音迴考聲云儃轉也徊施也古今正字作邅義同從辵亶聲徊從彳回聲集本作儃佪誤也辵音
丑略反彳音勅也)。

擠其(上齊系反字書云擠墜也方言滅也廣疋推也說文排也從手齊聲)。

徐緄(昆本反人姓名梁黃門侍郎也)。

王暕(姦限反人姓名)。

柳惲(上正柳字下鬱吻反人姓名也吻音聞粉反)。

柳憕(音澄人名)。

摛機(上勅知反考聲云摛陳布也左思蜀都賦摛藻掞天說文舒也從手离聲离音同上)。

惵惵(恬叶反顧野王云惵猶懼也東京賦云惵惵黔首是也古今正字義同從心枼聲枼音葉)。

碌碌(盧谷反埤蒼云碌碌多砂石也古今正字義同從石录聲录音祿)。

淲泉(上皮彪反毛詩傳云淲流皃也廣疋義同說文從水彪省聲彪音彼尤反)。

鈎深(上苟侯反下審株反周易繫辭云鈎深致遠考聲云鈎求也取也引也字書云深𨗉也測也今集本作拘􄂑於
義乖舛恐傳寫訛謬也改從鈎深於義為得亦請詳焉)。

諄諄(準純反鄭注禮記云誠懇皃謂告之丁寧也說文告曉之熟也從言𦎫聲集本作諄諄通俗字也𦎫音紀純也)。

終懵(墨堋反堋音崩懵也)。

蠡度(上盧戈反下堂洛反)。

何炟(丹達反人名集作炬誤也)。

僾然(上哀岱反毛詩傳云僾􂵆也鄭箋云使人􂵆然也說文髣髴也從人愛聲􂵆合作悒音邑)。

嫗煦(上紆愚反下吁句反顧野王云嫗謂俛伏使溫也韓詩傳云煦暖也鄭注禮記以氣曰煦以體曰嫗說文作昫
日出溫也從日句聲嫗從女區聲區音驅)。

蚑行(上詰以反顧野王云謂麕鹿之類蚑踵行者也亦作跛云翹足也古今正字云蟲行從虫支聲)。

翾飛(上血緣反考聲云翾小飛皃也古今正字從羽睘省聲也)。

蕭眕(真忍反人名也)。

伏􄍥(絙鄧反人名也絙音古登反)。

侄行(上珍栗反考聲云侄仡不前貌也亦癡皃也文字典說從人至聲)。

飲憓(下檇銳反鄭注周禮云賙衣食曰惠說文惠仁也從心叀音衛集本作憓同也)。

䪴首(上針稔反蒼頡篇䪴垂頭皃也聲類云項中有所枕也考聲腦後骨也今謂之玉煩說文項枕也從頁冘聲案
枕支之枕即從木作枕為得也冘音􂚋也)。

豁然(上歡栝反廣疋云豁空也顧野王云豁達大度量也亦開皃也古今正字從谷害聲集作􄍦字誤也)。

愾然(上希既反鄭箋詩云愾歎息也廣疋云懣也說文大息也從心氣聲懣音悶)。

相舛(川臠反廣疋云舛相背也說文對臥也從夕􃱇聲夕音雖􃱇音跨)。

蟪蛄(上携桂反下古吳反方言云劫蟧為蟪蛄也莊子云蟪蛄不知春秋古今正字並從虫惠古皆聲虭音刀蟧
音勞)。

重雰(孚云反蒼頡篇雰霧也說文作氛義同從气分聲也)。

躧足(上師滓反蒼頡篇云躧徐行皃古今正字云從足麗聲亦作屣)。

天璪(音早鄭注周禮云皆五釆曰璪雜文之名也說文飾如水藻也從玉喿聲喿音蘇到反)。

望覘(諂廉反說文云覘闚也視也從見占聲也闚音誥規反也)。

還晣(之折反毛詩傳云晣明也說文昭晣亦明也從日折聲也)。

齊𧥍(下表驕反說文鑣馬銜也從金麃聲或作𧥍麃音薄交反也)。

** 第十一卷

詆呵(上低禮反蒼頡篇云欺也廣疋毀也聲類呰也說文訶也從言氐聲氐音低也)。

周顗(冝豈反人名也)。

殷覬(音冀人名也)。

較談(上江岳反考聲云較略也廣疋云明也漢書云較然易知說文從車交聲也)。

毀讟(同鹿反杜注左傳云讟誹也廣疋惡也郭璞云謗毀怨痛也說文痛怨也從誩賣聲誩音競集本作讀通俗字
下第十卷內同也)。

李淼(彌褾反人名也)。

蠰佉(上而章反下欺迦反)。

鄒魯(上經蒐反下正魯字考聲云鄒魯邑古邾國魯穆公改為鄒夫子之父為鄒大夫故云集本作𨽁俗字也)。

臨淄(滓師反郡名在齊集本作􄋁非)。

瞥想(上片蔑反說文云瞥纔見從目敝聲也)。

絓諸(上瓜華反音卦廣疋云絓止也聲類有所礙也方言持也說文􄍧滓絓頭伯囊絮從糸圭聲)。

孱然(上棧焉反考聲云孱顏不齊皃也􄍨弱也說文穿也一云呻吟也從孨在尸下孨音剪)。

􂍓統(上音略僧名也)。

頡頏(上賢結反下鶴郎反考聲云頡頏乍高乍下也說文頡直項也從頁吉聲古今正字頏咽也從頁亢聲也)。

邯鄲(上汗蘭反下怛蘭反漢書云縣名屬趙杜注左傳廣平縣也)。

匍匐(上步摸反下朋北反顧野王云手據地伏行也說文匍手行也匐伏也二字並從勹甫畐聲勹音包畐音
丕逼反)。

暴鰓(上袍報反下賽才反)。

鰥絕(上慣還反顧野王云老而無妻曰鰥賈逵注國語嫁娶不時曰鱞釋名言愁悒不能寐目常鰥鰥然故其字從
魚魚愐不閉者也說文從魚環省聲集本作䚪誤之矣)。

耄耋(上毛報反下田結反杜注春秋云耄𢿢也鄭注禮記云惛忘也尒疋云耋老也孫炎云老人面色如鐵者也說
文作𦽡年九十也從老蒿省聲耋年八十也從老省聲亦作􃶓)。

崦嵫(上猗廉反下子斯反山海經云鳥鼠同穴山西南三百六十里曰𡹮嵫之山王逸注楚辭云下有濛水水中
虞淵曰所入也古今正字義同二字並從山弇茲皆聲亦作崦)。

濛汜(上音蒙下音似已具釋第二卷中也)。

鸑鷟(上顏角反下崇學反廣疋云鳳屬神鳥也說文義同又云周之興也鳴於歧山江中有鸑鷟似鳥而大赤目二
字並從鳥獄族皆聲)。

徽牘(上音暉下徒鹿反說文云牘書版也從片賣聲)。

** 第十二卷

閬風(上音浪廣疋云崑崙之墟有三山閬風板桐玄圃也楚辭云望閬風之板桐也說文從門良聲)。

僉悟(上妾閻反廣疋云僉多也孔注尚書皆也郭璞劇也說文亦皆也從亼從叩從从亽音才入反叩音喧从音慈
容反)。

萬竅(詩弔反已釋第五卷)。

怒唬(号刀反考聲云唬諕從也說文從口虎聲亦作噑集本作𥃳誤也諕音呼故反)。

肥腯(屯訥反鄭注禮記云腯充皃也方言盛也說文牛羊曰肥豕曰腯從月盾聲也)。

覜仰(上􃸏弔反黃疋云覜視也郭璞云察視也說文義同從見兆聲集作覜誤也)。

之轍(纏列反杜注左傳云轍迹也古今正字從車􄍩省聲集作𨅊俗字也下文宗𨅊同此也)。

𪏕熒(上字檢諸字書並不見恐傳寫錯誤唯有從車作𨎩音光庶幾相近於義或未為得又從圭作黊音胡寡反說
文鮮明皃也稍近義焉未知通否)。

俱躓(知利反顧野王云躓頓也說文從足質聲)。

不韙(違鬼反杜注左傳云韙是也說文義同從是韋聲)。

欬嚏(上開愛反顧野王云欬嗽也逆氣也從欠亥聲集本作咳音亥哀反恐誤下丁計反蒼頡篇云啑噴鼻也說文
悟解氣也從口疐聲疐音竹利反)。

若猥(隈隗反許叔重云猥􃴖凡也蒼頡篇頓也廣疋眾也說文云從犬畏聲)。

裨諶(上婢彌反下甚王反鄭大夫)。

冕旒(上音免下音流已具釋高僧傳中也)。

褚翜(衫甲反人名也集本作翜誤也下文同)。

炤炤(之曜反蒼頡篇云炤燭也廣疋云明也古今正字從火召聲亦作照)。

慺慺(漏頭反字書云慺謹敬皃也古今正字從心婁聲也)。

張敞(昌兩反人名也)。

􄍪戶(上瘡𠁊反字書云􄍪􄍫也古今正字從刀𠁊聲集作𠝶撿字書並無此字雖有􄍪字於義猶未得通故兩
出之也)。

濠上(上号高反顧野王云濠水名莊子與惠子遊於濠梁之上也古今正字從水豪聲)。

餼羊(希既反古今正字云生曰餼熟曰饔從食氣聲饔音於容反)。

僚屬(上了彫反下正屬字孔注尚書云僚官也又左傳云大夫臣士土臣皁卓臣輿輿臣隷隷臣僚顧野王第九品
人也說文從人尞聲亦作寮)。

穢黷(上紆廢反下同鹿反賈逵云黷媟也聲類黑也廣疋蒙也說文握持垢也從黑賣聲)。

流漣(列纏反顧野王云漣漣淚下之皃也說文從水連聲)。

** 第十三卷

郗嘉賓(上恥知反人姓也)。

王該(改哀反人名也)。

蝡動(上而允反)。

倏忽(上詩陸反集本作儵俗用字)。

愆著(上起焉反已具前釋訖集作􄍬古字下豬慮反)。

盻鮒(扶務反廣疋云鮒魚也周易井谷射鮒是也說文亦魚也從魚付聲也)。

韞韣(上鬱吻反下音獨考聲云韞包藏也鄭注禮記云韞鞱也蒼頡篇束縛也古今正字義同二字並從韋昷蜀聲
昷音溫也)。

過棰(上鵽瓜反下佳累反古今正字云檛棰也棰擊也二字並從木過垂皆聲)。

繾綣(上牽善反下闕阮反毛詩傳云繾綣反覆也杜注左傳云不離散也古今正字義同二字並從糸遣卷聲也)。

祉緣(上抽里反毛詩云祉福也說文義同從示止聲)。

閘愚(上烏甲反說文云閘開閉門也從門甲聲也)。

苲㖾(上藏各反考聲云西南夷号亦作莋下卭各反花趺也集云苲蕚之檻其義未詳也)。

巨鑊(黃郭反鄭注周禮云鑊鼎也又云煑肉器也說文云鑴也從金蒦聲音紆縛反雟音胡圭反)。

三朸(凌軄反說文云朸木理也從木力聲亦未詳此義也)。

利㭰(醉髓反考聲云鳥口也說文從此朿聲亦作觜集本作呰是毀呰字非也呰音子朿音七四反)。

攙槍(上仕銜反下鵲養反考聲云逆刺也古今正字並從木毚倉皆聲毚音同上)。

狡狗(上交夘反山海經云有獸狀如犬而豹文角如牛名狡音如犬吠匃奴地有狡犬巨口黑身杜注左傳云狡滑
也廣疋健也說文少狗也從犬交聲也)。

斐􄊪(上妃尾反下微匪反已與釋第六卷中)。

苾芳(上頻蜜反字林云苾大香也從廾泌聲亦作馝字)。

爍爍(商灼反顧野王云銷也古今正字云人民􂚋爍不固也從火樂聲)。

遐𨒌(紙盈反顧野王云遠也說文行也從辵正聲辵音丑略反亦作征也)。

椿菌(上黜屯反莊子云有大椿者以八百歲為春八百歲為秋也古今正字從木春聲下逵殞反郭璞云菌地蕈也
似蓋莊子云朝菌不知晦朔司馬彪云夭芝也天陰生糞上說文義與郭同從廾囷省聲囷音屈倫反蕈音深荏反)。

駉末(上古熒反說文云駉牧馬苑也從馬冋聲冋音同也)。

愚黠(閑軋反方言云自關而東趙魏之間謂慧為黠郭璞云慧了也說文堅黑也從黑吉聲軋音烏黠反)。

喁喁(虞恭反淮南子云群生莫不隅然仰其德也說文眾口上見也從口禺聲音禺)。

蓼蘇(上音了說文云蓼辛菜也從廾翏聲下素胡反尒疋云蘇桂荏也說文義同從廾穌聲翏音力救反蘇音同上)。

熠燿(上􂚋挹反下怡照反毛詩傳云熠燿燐也即熒火也說文義同並從火習翟聲也亦作煜燿音義並同燐
音𠫤也)。

高翬(毀違反說文云翬大飛也從羽軍聲也)。

匠椹(縶林反已具釋雜事律也)。

睒倏(上苫染反考聲云目不定也古今正字從目炎聲下舒音反已具釋訖)。

瞥若(普蔑反已具釋雜事律中)。

眴目(上玄絹反王逸云眴視皃也顧野王云如今人動目密相試語也說文目捶也從目䀏聲也)。

炯電(上公迥反蒼頡篇云炯明也說文光也從火冋聲冋音扃下文炯烔音並同此)。

石飆(婢姚反尒疋云扶搖謂之飆郭云暴風從上下者也說文義同從風猋聲猋音同上也)。

鵬鵾(上音朋下音昆案莊子云鵬鯤魚所化其背不知幾千里搏扶搖而上九万里楚辭云鵾鷄嘲哳而悲鳴顧野
王云狀如鶴而大說文云二字並從鳥用昆皆聲亦作鶤)。

** 第十四卷

璿璣(上似緣反下音機尚書云璿璣玉衡以齊七政孔注云正天文之器運轉者也說文義同二字並從玉睿聲集
作珽俗字也)。

翱翔(上敖高反下象羊反毛詩傳云翱翔猶仿佯也鄭云逍遙也郭璞云鳥飛布翅也說文迴飛也二字並從羽皐
羊皆聲集作𦒡俗也)。

􃴹气(上音獨下欺既反考聲云陰陽之所生𪏰殠之所聞也說文雲气也象形亦作氣集本作炁古文字下文
同此也)。

黿鼉(上阮袁反下度河反說文云黿大鼈從黽元聲山海經云江水出鼉郭璞云似蜥蜴大者長文有鱗釆皮可以
為鼓說文水蟲也餘義同郭從黽單聲也集本作魭䰿俗字也鼈音卑滅反黽音萌梗反)。

狙玃(上七餘反廣疋云狙獼猴類也說文玃屬從犬且聲下居籰反郭注尒疋云似獼猴而大蒼黑色能攫持人好
顧眄眄說文云母猴也從犬矍聲攫音俱縛反籰音王矍反矍音吁籰反)。

惒羅子(上音禾梵語也)。

曀染(上伊計反毛詩傳云陰而風日曀說文從日壹聲也)。

歸慪(緱侯反字書云慪歌也喜也吟也古今正字義同從心區聲或作謳亦作嘔音義並同也)。

後隊(徒對反杜注左傳云隊部也百人為一隊說文作隊從阝遂聲集作􄍭於義乖失非也)。

蕛稗(上弟泥反郭云􄍮似稗布也而生穢草也說文從草稊聲下排懈反杜注左傳云草之似穀者也古今正字義
同也從禾卑聲也)。

跋扈(上槃末反下胡古反漢書音義云跋扈自縱恣皃也𦵮琮云勇健皃也跋字已釋訖說文扈從邑戶聲也)。

高驤(想羊反說文云馬低仰也從馬襄聲下文同也)。

嵯峨(上昨何反下我哥反廣疋云高皃也王逸云山高峻蔽曰也古今正字並從山差我皆聲集嗟俗字也)。

熯晨(上然善反亦音漢蒼頡篇云火乾也說文云亦乾皃也從火漢省聲也)。

祖禰(泥禮反鄭眾云禰父廟也古今正字義同從示爾聲)。

畷􂨆(上知衛反。毛詩傳云畷表也。鄭注禮記云田畯所督約百姓於井間之處也所以表行列。說文兩陌間道也。廣
六尺從田叕聲。下查駕反。禮記云天子大􂨆八伊耆氏始為􂨆􂨆也者索也歲十二月而合聚萬物而索饗之􂨆之祭也
主先嗇而祭司嗇也祭百種以報嗇也仁之至也義之盡也。黃衣黃冠而祭息田夫也。鄭玄云祭謂既􂨆臘先祖五祀於
是勞農以休息之有八者。一先嗇二司嗇三農四表畷五猫虎六防七水滽八昆虫。廣疋云祭也夏曰清祀殷曰嘉平周
曰大􂨆秦曰臘。古今正字從衣昔聲集作蜡亦通)。

基址(之耳反說文云址基也從土止聲集本作墌恐誤也)。

耼適(菼甘反老君也)。

燔燼(上伐袁反說文云燔燒也從火番聲下似進反鄭箋詩云火餘曰燼說文作燼亦云火餘也從火聿聲)。
一切經音義卷第九十六



一切經音義卷第九十七

翻經沙門慧琳撰

** 音廣弘明集上卷

從第一盡十二。

*** 廣弘明集前序終南山釋道宣撰

澆淳(晈遙反許叔重注淮南子云澆猶薄也說文從水堯聲也)。

情溷(下魂本反廣雅溷濁也說文亂也從水圂聲圂音魂困反序從昆作混說文謂水豊流皃也非義)。

旋踵(鍾勇反王注楚辭云踵繼也說文以踵為足跟以此為追逐之踵也從足重聲或從止作歱跟音艮痕反)。

􄍯此(衡草反說文凡考事於覀笮之處邀遮其辭得實覈也從覀敫聲覀音􄍰賈反敫音擊)。

之蔽(必袂反杜注云蔽彰也廣疋隱也說文從草敝聲)。

辯駮(邦𨗿反顧野王云駮謂不調一也古今正字從馬交聲也)。

窮較(江岳反鄭玄注尚書大傳云較猶見也古今正字從車駮省聲正作較)。

標舉(必遙反考聲摽舉也說文從木票票亦聲)。

諒資(艮尚反考聲詩傳信也說文從言京聲也)。

愚叜(蘇厚反方言叜考也說文從又灾聲)。

尋繹(盈隻反方言繹理也郭注云繹繹謂解釋從糸)。

佞倖(上寧定反說文從女仁聲集作侫俗字也下衡耿反王逸注楚辭云婞很也說文從人幸聲或從女作婞很音
痕懇反杜注左傳云很猶戾惡也)。

拔萃(蒲八反顧野王云拔猶引也說文擢也從手犮聲音盤鉢反下全遂反周易萃者聚也說文從草卒聲也)。

濛泉(木公反毛詩傳云濛雨貌也說文從水蒙聲也)。

鄭藹(哀改反人名也)。

綴篇(上追苪反賈注國語云綴連也說文從糸叕叕亦聲)。

涅緇(上年鐵反廣雅泥也孔注論語云涅可以染皂也說文黑土在水中日涅從土日聲下滓師反毛詩傳云緇黑
色也說文從糸甾亦聲序從水作淄水名出太山也)。

藻鏡(遭老反孔注尚書云藻謂水草之有文者說文從艸澡澡亦聲王此藻)。

揣義(初蘃反顧野王云揣謂相量度也說文度高曰揣從耑聲耑音端)。

*** 歸正篇第一

太宰嚭(丕美反吳太宰名也說文從喜)。

大駭(衡矮反蒼頡篇駭驚也說文從馬亥聲)。

之墟(去魚反丘也亦作虛)。

偎人(烏回反山海經北海之隅有國曰偎人也說文從人畏聲)。

琛麗(勅林反毛詩傳云琛寶也說文從玉深省聲)。

緘於(甲銜反說文束篋也從糸咸聲)。

蔡愔(揖􂚋反人名也)。

煨􃪏(上猥回反廣雅煨猶煨熅也下似進反杜注左傳云􃪏火餘也唐御製孝經序云煨燼之未也說文煨從火畏
聲燼正作􃪏集作燼俗字)。

婕妤(上諮妾反下與諸反文字典說云婕妤婦官也並從女疌予皆聲疌音潛葉反)。

范曅(炎劫反人名也)。

精粗(醋蘇反亦麤也借音用字也)。

遽然(渠據反杜注左傳遽猶畏懼也考聲正作遽集作懅經中俗用字也)。

大牴(丁禮反廣雅𤝬略也又云言大略也文字典說或作氐又從牛作牴集從手作牴與此義乖也)。

鼎峙(上丁領反集作鼎俗字下池里反考聲峙謂特立也說文從山寺聲又作峙)。

茅茨(上夘色反下字而反廣雅茨覆也說文以茅覆屋也從艸次聲也)。

闞澤(珂濫反人姓名)。

周顗(冝豈反)。

卻超(卿逆反集作此郗俗字也)。

王坦(灘罕反)。

王謐(彌必反)。

戴逵(櫃追反)。

殷覬(飢義反已上並人姓名也)。

蓍龜(始移反蒼頡篇蓍策也顧野王云策用以筮者四十九枚楪之為卦也周易云定天下之吉凶莫見乎蓍龜也
白虎通曰蓍者信也說文蒿屬也生千歲三百莖也從艸耆聲揲音時設反揲猶數也說文閱待)。

*** 集卷第二

戡濟(苦甘反或作􄊥又作堪勘)。

綜覈(宗宋反宋忠注太玄經玄綜絕也說文從糸宗聲)。

妙賾(崢革反劉瓛注周易云賾者幽深極之稱也說文從􃫫責聲􃫫音以之反)。

㮵􄉈(上戰延反考聲㮵檀香木名也下居厲反說文􄉈謂西胡毳布也從糸𦋺聲𦋺音同上集作𦋺亦通也)。

繪飾(回外反孔注尚書云繪會五彩色也鄭注論語云繪畫也說文從糸會聲集從貴作繢謂織絲餘也非餘義也)。

綰攝(彎板反許叔重注淮南子云綰猶貫也說文從糸官聲鯇音還板反)。

世祖燾(徒到反帝名也)。

姚泓(烏宏反人名也)。

跣行(先𣧠反說文以足親地也從足先聲也)。

騷擾(上掃遭反毛詩傳曰騷動也郭注爾雅云謂動搖貌說文從馬蚤聲蚤音早)。

􄁌􄍱(上夭驕反下言竭反考聲􄍱亦妖災也說文衣服謌謠草木之怪謂之妖禽獸虫蝗之怪謂之􄍱妖或從衣作
袄櫱或從虫作蠥考聲或從女作􄍲並通也)。

寬㢮(廣雅㢮緩杜注左傳㢮猶解也說文從弓㐌聲或作㢮㐌音㐌與此它同也)。

讒𣦸(仕咸反集文作讒俗字也)。

轞車(咸黤反考聲載囚車也說文從車監聲集從木作檻說文櫳圈也非轞車義也)。

行𣸈(所流反顧野王云少溲謂小便尾也說文從水叜聲集作溲俗字叜音蘇走反)。

􄍳􄍳(傲高反考聲正作􄍳字毛詩云鳴鴈于飛哀鳴􄍳􄍳也說文從口敖敖亦聲集作嗷俗字)。

􄍴之(伊二反杜注左傳云縊謂經𣦸說文亦經也從糸益聲正體作益集作縊俗字也)。

遺訣(涓穴反韻詮云訣謂死別也)。

蹷然(眷月反考聲𧽸謂跳起貌也說文從足厥聲或從走作􄍵)。

所鐫(子宣反廣雅鐫鑿也說文從金雋聲雋音泉兖反從弓所射隹也或作俊集從乃作㑺非)。

為𪚕(苦甘反廣疋云龕盛也文字典說云所以著佛象處也從龍今聲從合作𪚕者非也)。

榱棟(上所追反下冬弄反爾雅云桷謂之榱棟謂之桴郭注云榱屋椽也桴謂穩也周易云上棟下宇以待風雨也
說文棟謂屋極也並從木衰東皆聲桴音扶留反穩音殷謹反穩謂檁也檁音臨錦反)。

楣楹(上美悲反爾雅楣謂之梁郭注云門上橫梁也下亦征反杜注左傳云楹柱也說文云並皆從木眉盈皆
亦聲也)。

湫􄍶(上椒小反考聲湫地下而􄍶也杜注左傳云湫下也下厄戒反顧野王云隘猶迫迮也說文湫從水秋聲隘從
𨸏益聲)。

鄴城(上嚴劫反地名也在魏說文從邑業聲)。

道晞(許衣反)。

慧顒(愚恭反並僧名)。

猥濫(烏罪反考聲不正而濫也說文從犬畏聲)。

帝嚳(空穀反考聲古帝号也按王道珪帝紀云帝嚳高辛氏黃帝曾孫喬極之子少昊之孫也都毫說文從告學省
聲也)。

􄊙然(無昉反包咸注論語云不思其義則𠕀然也或作此𠕀也)。

周髀(蒲禮反古造筭經人)。

旗幟(上渠基反杜注左傳云旗表也說文從於其聲下昌志反史記人持一表幟廣雅幟幡也說文從巾戠聲􃼉音
偃戠音之習反)。

崔頤(以之反人名也)。

祁纖(息廉反亦人名)。

櫛比(上側瑟反文字典說櫛梳批之總名也從木節聲也)。

鉅鹿(渠舉反郡名也在邢州也)。

餘熸(子廉反杜注左傳吳楚之間謂火滅為𤏖也說文從火朁聲替音接念反)。

*** 集卷第三

溟涬(衡耿反埤蒼云溟涬水盛貌也說文從水幸聲俗作此涬也)。

女媧(寡華反考聲古女帝号也顧野王云女媧蛇軀也說文古之神人聖女曰媧變化萬物者也從女咼聲咼音口
花反也)。

涿鹿(丁角反漢書𣵠郡在上谷今有涿鹿縣案涿鹿者古之黃帝與蚩尤戰所也說文從水豖聲豖音寵綠反蚩音
齒之反)。

羿乃(研計反孔注論語云羿有窮國之君善射者也被其臣寒浞煞之也說文從羽幵聲幵音堅集作羿俗字也)。

𡗢父(苦蝸反栝地志云𡗢父與曰逐走入曰渴比飲大澤未至道渴而死也冲虛經云𡗢父死棄其尸膏肉所浸生
鄧林之彌數千里也孫綽子云鄧林有木圍三萬尋直上千里傍蔭數國也)。

誠亶(展連反王弼注周易云亶難也桂苑珠叢云亶謂患難之事考聲謂迍邅行不前也或從辵作邅也)。

蓐收(儒燭反考聲蓐𢗡西方之神也說文從艸辱聲作收俗字也)。

豢龍(音患鄭注周禮云養犬豕曰豢說文從豕􃭬聲􃭬音眷也)。

臨洮(討刀反漢書臨洮縣名也在隴西郡文字典說從水兆聲集作洮俗字也)。

鍾𧆾(渠呂反爾雅云木謂之𧆾郭注云懸鍾磬之木也鄭注禮記云與郭注爾疋義同說文鍾鼓之樹飾為猛獸從
虍異象其下足也虍音虎孤反柎音撫也集從丘作虛古文字)。

倭國(烏波反郭注山海經云倭國在帶方東大海內以女為俗無針工以丹朱塗身也說文亦東海中國也從
人委聲)。

海漘(述倫反毛詩傳云漘涯也郭注爾雅云涯上平坦而下水深者為漘說文亦水涯也從脣聲)。

跂踵(上棄止反下鍾勇反山海經有跂踵國人兩足皆大郭注云其人行脚跟不著地也說文並從足支重皆聲跟
音根)。

猝除(村沒反考聲倉猝暴疾貌也說文從犬卒聲)。

偝違(裴妹反顧野王云背謂違叛也說文或從月作背也)。

渫何(仙列反毛詩傳云泄去也廣雅泆也說文從水枼聲正作􄍷枼音牒也)。

潮汋(常灼反爾雅云井一有水一无水為瀱汋郭注山海經天井夏有水冬旡水也說文從水勺聲瀱音居例反)。

之夥(胡果反方言云凡物盛多齊宋之郊楚魏之際謂之㚌說文從多果聲正作㚌也)。

筦維(官短反鄭注禮記云筦猶苞也從竹完聲完音桓或有集中從􄍸作筦無此字)。

凍餒(奴罪反國語云君加惠於臣使不凍餒也說文餓也從食委聲)。

盜跖(之石反古之囟人也)。

莊蹻(強略反)。

欺詭(歸毀反考聲詭詐也說文從言危聲集作此詭俗字)。

不啻(尸志反文字典說云啻過多之辭也從口帝聲也)。

黔首(巨廉反史記云始皇二十六年更名民曰黔首也說文從黑今聲)。

儴佉之國(上壞羊反下却迦反梵語西國名也)。

秔米(格𢖍反文字典說稻屬也從禾亢亢音康浪反)。

妻孥(怒都反考聲孥妻子總稱也說文從子奴聲或作帑)。

愉樂(庚朱反尒疋云愉亦樂也說文從心俞聲也)。

皇頡(賢結反蒼頡云古造書字人也說文從頁吉聲也)。

方𠕋(初革反說文荷命也諸侯受於王象其禮一長一短中有二編或作𥬰古文字也)。

綴斿(上竹銳反賈注國語云綴連也說文從叕糸聲叕音誅劣反下音由也)。

𡢔正(驛征反考聲嬴秦姓也始皇正名也說文從女贏省聲)。

挾書(嫌頰反爾雅挾猶藏也說文從手夾聲夾音甲)。

伋歆(上居立反下翕金反兩字並人名也)。

荀勗(上恤旬反下吁玉反人名也)。

淆亂(上効交反考聲肴雜也廣雅亦亂也或作殽也)。

謝朏(妃尾反人名也)。

搜進(瘦𨜈反文字典說搜求也從手叜聲叜音蘇走反𨜈音側鳩反也)。

祖暅(居鄧反人名也)。

緗囊(息良反考聲緗謂淺黃色也從糸也)。

搢紳(上津信反周禮搢大珪鄭注云𠚏之於紳帶之間若今之帶斂也說文從手㬜聲正晉字下音申孔注論語
云紳大帶也鄭注禮記所以自申約也說文從糸申聲)。

標榜(愽朗反桂苑珠叢云榜署也從木也)。

覆醢(訶改反郭注爾雅云醢宍醬也說文從酉𥁓聲𥁓音右也)。

睨鹿牀(上倪計反禮記睨而視之猶以為遠也文字典說云目視也從目兒聲也)。

麕麚(上居筠反劉兆注公羊曰麕麞也說文從鹿囷省聲下革瑕反爾雅云麚雄鹿也說文從鹿叚聲)。

驂馭(上忩含反毛詩箋云在旁曰驂說文駕之馬也下魚據反顧野王云馭謂指撝使馬也說文並從馬㕘又皆聲)。

騄驥(上龍燭反穆天子傳云周穆王駿馬名騄耳也下飢義反說文冀謂千里之馬孫陽所相者也並從馬彔冀皆
聲彔音祿也)。

妍神(魚堅反集作妍俗字)。

鄱陽(蒲波反縣名在豫章也)。

致饋(逵位反說文饋餉也從食貴聲餉音傷亮反)。

􃑝贈(上豊諷反穀梁傳曰贈死曰􃑝杜注左傳云􃑝贈喪之物也說文從貝冐聲)。

*** 集卷第四

莞席(活官反顧野王云莞似蒲而圓也說文草也可以為席也從艸完聲完音桓又作𦯜)。

草屨(俱遇反蒼頡篇屨即履也說文從履省婁聲俗作屨也誤)。

𤓡火(漿削反呂不韋云爝以爟火也說文即苣火也從火􄍹聲􄍹字正從鬯從又集作爵俗字爟音孤玩反)。

沙門衣缽(半末反與此鉢字同)。

詺我(名併反考聲詺名也)。

𥷥糱(上芎鞠反下言竭反孔注尚書云酒醴須麴櫱以成也說文櫱牙米也從米辥聲集從麥作􃐙非)。

箴帝(上汁深反杜注左傳箴諫也說文從竹咸聲)。

確乎(上苦角反周易云確乎其不可拔也說文堅貌也從石寉聲寉音同上)。

縶以(張立反詩曰縶之維之說文拘執也從糸執聲集作縶俗字)。

灞上(百罵反考聲求名也正作霸字從䨣從月䨣音革集中作􄍺俗字)。

㳅水(古文流字)。

連鑣(表驕反說文鑣馬銜也從金麃音薄交反也)。

埳井(堪感反埤蒼埳坑也或從欠作坎也)。

榆枋(上庾朱反下昔方莊生寓言也未詳其義)。

詎有(渠呂反考聲詎未也古今正字從言巨聲)。

總萃(聚醉反說文萃聚也從草卒聲)。

禹偰(先列反偰舜臣名也說文高辛氏之子殷之先也從人契聲)。

筌蹄(上音詮下弟低反莊子云得魚忘筌得兔忘蹄顧野王云筌則取魚笱也蹄取兔之具也古今正字筌從竹全
聲蹄從足帝聲或作蹏)。

蹙頞(上子六反下安葛反孟子云舉疾首䠞頞而相告也說文鼻莖也或從鼻作齃或作頞也)。

赭衣(之野反郭注方言云赭衣赤也考聲亦赤色也說文赤土也從赤者聲也)。

俚耳(離止反何休注公羊傳云俚鄙也或從邑作野)。

出敻(血娉反劉兆注公羊傳云敻深遠貌也說文從人𥄎在穴中𥄎音勳劣反)。

惇史(都門反爾雅云惇厚也正作此惇說文從心惇聲𦎫音時春反集作惇俗字集作史亦俗字)。

牆茨(上匠羊反下字而反說文從草次聲集作此墻俗字也)。

蒹葭(上音兼下革遐反說文兼葭荻蘆未秀者也蒹曰荻葭曰蘆並從草兼叚皆聲也)。

嚫施(初蔪反集從具作䞋誤也蔪居舋反)。

銓衡(上音詮郭注尒疋云法律所以銓量輕重也廣雅銓具也稱謂之銓說文亦衡也從金全聲)。

聳於(粟勇反考聲聳高也)。

鬷蔑(上總公反下眠結反人名也在春秋時也)。

𠂢流(普賣反說文𠂢謂水分流也從反水集從水作派俗用也)。

噲參(苦恠反人名也)。

亢龍(康浪反)。

秋獮(先典反爾雅云秋獵為獮郭注云順煞氣也說文從犬璽聲璽音徙)。

襁褓(上姜兩反下補道反淮南子云成王幼在襁褓之中也說文襁負兒衣也襁小兒被也並從衣強保皆聲集從
糸作繈緥非也)。

僅辭(勤靳反賈逵注國語云僅猶言纔能也說文從人堇聲堇音謹或作廑㝻也)。

步蠖(注郭反說文蠖屈伸蟲從虫蒦聲蒦音乙虢反)。

翳蟷(下音當集中作甞非也案翳蟷者地穴中蜘􄍻􂍢蟷蟲也居止地穴常閉其戶故號翳蟷背明而居黑暗喻
無明羅剎死王食食眾生惠命故云覺翳蟷之附後豺狼喻貪慾之心故云見野狼之對前知危亡之期逼切貪情遂息
即能守持齋戒)。

怳焉(吁往反說文怳失音皃也從心兄聲)。

*** 集卷第五

懾龍(詹涉反賈逵注國語云懾猶服也說文從心聶聲聶音尼輒反)。

碌碌(聾穀反埤蒼云碌碌猶砂石之貌也說文從石录录聲也)。

迢然(庭聊反考聲遠貌也文字典說從辵召聲集從草作𨔴非也)。

濠上(上晧高反莊子與惠子遊於濠梁之上也顧野王云濠水名也說文從水豪聲在鍾離郡也)。

玁狁(上䝱撿反下聿笋反考聲云唐虞謂之􄋂粥周謂之獫狁漢謂之匃奴皆以惡名加之也文字典說云北狄名
也並從犬僉允皆聲獫或從嚴作玁􄋂音勳粥音融祝反)。

殲殄(接廉反毛詩傳云殲盡也說文從歹截聲歹音五割韱音息廉反集作殲彌並俗字也)。

楥榆(上暄願反爾雅援謂梠可為飲也說文從木爰聲)。

郗儉(勑知反人名也)。

猱猨(上奴高反下越元反毛詩傳云猱亦猨屬也郭注尒疋云猨似獼猴而大臂長便捷也說文並從犬柔
爰皆聲)。

為蛤(甘合反禮記云季秋雀入大水為蛤說文蛤有三皆生海海蛤者百歲鷰所化也一名蒲螺老服翼所化也蛤
蠣者千歲鴽所化也從虫合聲集云雉化為蛤用事誤)。

為蜃(辰忍反鄭注周禮云蜃大蛤也大戴禮夏小正雉入淮為蜃說文從虫辰聲集云䴏入海為蜃誤也)。

摹而(木胡反聲類摹法也埤蒼掩取象也說文䂓也從手莫聲或作摸)。

形躁(遭到反謚法曰好變動民曰躁說文從足喿聲喿音搔到反集作􄍼俗字)。

愒所(枯滯反杜注左傳云愒貪也郭注爾雅云愒謂貪羨也說文從心曷聲曷音寒葛反羨音延戰反)。

駢拇(蒲田反下莫厚反莊子云駢拇之指文字典說從馬并聲拇從手母聲)。

譸張(肘留反孔注尚書云譸張誑也無有相欺或幻者也說文從言壽聲集從車作輈輈車轅也非其義幻音患也)。

戎貊(盲百反周禮軄方掌九貊之人鄭眾注云北方曰貊說文從豸百聲考聲或作此貊集作狛音碧非義)。

馺然(蘇合反郭注方言馺馺疾貌也說文從馬及聲)。

梟鴆(上晈堯反說文不孝鳥也夏至之日捕斬梟首懸於木上磔音竹厄反從鳥在木上也下沈禁反杜注左傳云
鴆羽有毒以畫酒飲之則死說文從鳥冘聲冘音餘針反)。

盜鄶(公外反杜注左傳云鄶在榮陽密縣東北故鄶國也說文從邑會聲)。

棓擊(龐講反許叔重注淮南子云棓大杖也說文從木咅聲咅音土口反也)。

譎怪(涓穴反鄭注毛詩云譎諫詠歌依違不直言也說文謬也欺天曰譎從言矞聲矞音維橘反)。

蕞尒(摧內反杜注左傳云蕞小貌也說文蕞尒小國貌也從草最聲最音子會反集從取作菆音側留反謂麻莖也
非集義)。

偓齪(上於角反下牎捉反王逸注楚辭云偓促拘愚之貌也考聲褊小貌也古今正字偓從人屋聲考聲或作䠎集
從齒作齷字書無此字也文字典說齪急促貌也從齒足聲或作齪也)。

狄鞮(丁奚反禮記五方之人言語不通嗜欲不同達其欲西方日狄鞮也說文從革是聲也)。

納贄(脂二反文字典說云贄幣也從貝執聲集作贄俗字)。

歉腹(謙簟反鄭注禮記云歉恨不滿之貌也說文不飽也從欠兼聲集從口作嗛謂口銜食也非集義)。

秋獮(息淺反前第四卷已釋訖)。

麛𡖉(音迷鄭注周禮云麛麋鹿之子也說文從鹿弭聲弭音彌旨反麋音美悲反)。

不燎(力詔反毛詩傳云火田為燎說文放火也從火尞聲𤊽音同上集作燎俗字也)。

酣醟(榮命反說文醟䣱也䣱醟醉也從酉滎省聲䣱音吁句反或從凶作酗)。

刲刳(上缺圭反廣雅刲屠也說文刲剌也從刀圭聲下苦孤反蒼頡篇云刳亦屠也說文從刀夸聲夸音丘瓜反)。

通閡(魚蓋反與此礙同或有從亥作硋者非也)。

*** 集卷第六

廝徒(徒移反顧野王云廝謂賤伇也說文從广斯聲或從人作㒋广音儼也)。

蕛稂(上徒奚反郭注尒雅云似稗布地生穢草也說文從草梯聲梯體鷄反郭注尒雅云莠類也或作節也)。

*** 釋佛明第五

有隙(卿逆反顧野王云有怨憾也說文從𨸏𡭽𡭽亦聲集作郄晉邑也非隙義)。

王巋(虧鬼反道士名)。

王堡人(補道反或作媬地名在郊東也)。

伏𨤲(理知反)。

名燾(桃到反後魏世祖名)。

翼鞬(建言反亦人名)。

愛賕(渠留反蒼頡篇賕再請也說文以財枉法相謝也從貝求聲也)。

靡監(孤五反)。

扞城(寒旦反杜注左傳禦也說文從手干聲或作桿)。

菲食(孚尾反馬融注論語云菲薄也說文從草非聲)。

子贇(委雲反後周帝名也)。

刳斮(莊略反孔注尚書斮斬也廣雅斷也說文從刀皵省聲也)。

韻竣(七倫反人名也)。

薰蕕(上訓雲反下酉周反說文薰香草也蕕臭草也竝從草薰猶亦聲正從􂏱作𡼡)。

鞅掌(上央仰反下章壤反毛詩箋云鞅猶荷也掌猶捧也說文從革央聲集從日作映音於朗反謂映􄍽不明貌也
非鞅義)。

王紘(音宏人名)。

剛愎(憑逼反杜注左傳愎戾也佷也說文從心复聲复音伏)。

㠀夷(刀老反孔注尚書云南海島夷也在楊州分界也說文從山鳥聲)。

曰磾(丁奚反漢書云有侍中金日磾)。

空峒(毒公反尒雅云北戴北極為空峒也古今正字從山同聲)。

褊隘(鞭緬反廣雅云褊狹也楚辭智淺褊能也說文從衣扁扁亦聲集從犬作猵誤)。

砮得砥(上怒都反下之耳反孔注尚書云砥細於礪石也砮中矢鏃丹朱類也文字典說並從石氏奴皆聲
氏音是集作砥俗字也)。

執志(針入反集作縶誤也)。

虞愿(原眷反人名也)。

詆訶(上低禮反廣疋云詆毀也郭注方言訶也謂相責也說文詆亦訶也並從氐可皆聲氐音同上集作𧥮俗字也)。

*** 集卷第七

會盾(脣準反說文所以扞身蔽目象形字也)。

悒怏(陰急反考聲云悒恨也蒼頡篇云悒謂不舒皃也說文不安也從心邑聲下央仰反廣雅云怏強也說文不服
懟也從心央聲懟音大內反懟怨也)。

荐食(錢箭反杜注左傳云荐猶數也說文從草存聲)。

褅袷(上蹄帝反鄭注禮記云褅大祭也下咸甲反白虎通曰三年一袷五年一褅說文並從衣帝合皆聲)。

𧘑祭(羊灼反爾疋云夏祭曰𧘑鄭注云謂新菜可灼也說文從衣勺聲集從禾作䄪非也)。

愀然(椒小反鄭注禮記云愀謂變動貌也文字典說云愀然不快也從心秋聲也)。

衣盋(音鉢)。

豺武(上音柴說文狼屬也從􂻷才集從犬作𤝔非也下音舞本是虎字今作武者為避廟諱也)。

張㢮(詩紙反說文弓解也於弓)。

范縝(尼隣反人名也)。

轢帝王(零的反說文轢踐也從車樂聲)。

掛旛(上媧畫反或從糸作絓下孚袁反或從巾作幡)。

擊𣟄(湯洛反鄭眾注周禮云𣟄謂戒夜者所擊也周易云重門擊𣟄以待暴客說文從水槖槖亦聲集作拆亦俗用)。

䖵蟲(上骨昏反下直中反說文䖵蟲之總也從二虫也)。

終寠(劬乳反爾雅寠貧也說文從宀婁聲宀音綿也)。

芒屩(居略反許叔重注淮南子云屩履也說文從履省喬聲也)。

殫生(多寒反孔注尚書殫盡也說文從歹單聲歹音五遠反集作此殫俗字也)。

稾秸(上高老反下間八反應􄍾注漢書云稭謂槀本也說文禾槀去其皮祭天以為􄍿也並從禾高吉皆聲秸從皆
作稭)。

苛察(賀哥反賈逵注國語云苛猶煩也說文從草可聲)。

淆亂(音肴前釋訖)。

帑藏(湯朗反說文金布所藏之府此從巾奴聲下昨浪反)。

縑纊(上頰嫌反下枯謗反說文縑絹也纊綿也並從糸兼廣皆聲也)。

焬帝(羊向反隋帝号也謚法曰逆天虐人曰煬也)。

婉孌(上鴛遠反下攣眷反毛詩云婉孌少美貌也說文從女宛聲孌或作𡡗也)。

冠屨(上管桓反白虎通云冠文弁冕之總名也下俱芋反蒼頡篇云履屬也說文從履省婁聲)。

徵刻(恒德反說文劾謂法罪有也從刀亥聲集從力作劾非也)。

須覈(衡革反前第一卷已釋訖)。

浹旬(僣叶反鄭注周禮云從甲之酉謂之浹文字典說文從水夾聲)。

蕭瑀(于矩反)。

薛賾(仕責反並人名)。

*** 集卷第八

卸騶(側牛反廣雅云騶馬屬也說文從馬芻聲芻音惻于反)。

縊高(伊賜反杜注左傳云縊謂自縊也說文從糸益聲)。

覘候(諂驗反鄭注禮記謂窺視也杜注左傳云覘伺也說文從見占聲)。

懍厲(臨甚反孔注尚書云懍危懼貌也古今正字從心稟聲稟音筆錦反)。

恂恂(音旬孔注論語云次序貌也或作循字)。

􄊪􄊪(􄎀匪反考聲􄊪􄊪美也集作􄊪俗字)。

何异(移利反孔注尚書云异已退也說文從􄎁已聲正體字也集作异俗字􄎁音俱勇反)。

胎􃱺(枯角反考聲夘空也)。

落苓(上郎各反下歷丁反楚辭云惟草木之苓落也考聲云苓謂草葉落也說文草曰霝木曰落或作霝)。

敻期(火娉反說文遠也字義前釋訖)。

續鳧(輔膚反毛詩傳云鳧水鳥也說文從鳥几聲几音殊)。

槖籥(上湯洛反下陽灼反御注老經云橐猶韛也籥笛也說文橐從橐省石聲籥從竹龠龠亦聲韛排賣反㯻音戶
本反)。

悝商(苦回反)。

險巇(喜冝反王逸注楚辭云險巇猶危也文字典說從山戲聲集作嶬非也)。

大椿(黜倫反莊子大椿之木八百歲為一春八百歲為一秋古今正字從木春聲也)。

羽蛻(式銳反說文蛻謂虵蟬所解皮也從虫兊聲)。

班勇(容腫反西域傳云後漢安帝時西域反叛延光年中班勇為西域長史討定諸國也集從犬作􄎂者非也)。

摠論(賽才反廣雅摠動也字書振也說文從手恖聲集作揌俗字也)。

薦祉(癡理反毛詩傳云福也左傳云祿也說文從示止聲)。

具茨(字咨反案具茨山名也在陽翟縣也翟音宅)。

巫覡(刑擊反說文能齊肅事神也在男曰覡在女曰巫從巫見聲)。

洸洸(孤黃反文字典說云洸洸水涌光也從水光聲也)。

部袠(陳栗反或作帙古作袟集作𧙍非)。

蜫蟻(上骨魂反說文蜫蟲總名正作䖵下冝倚反或從豈作螘也)。

𤓡螢(上將藥反前第四卷已釋訖上迴營反爾疋云螢火即照也文字典說從虫熒省聲也)。

未旭(吁玉反毛詩傳云旭謂日始出昕之時也說文從日九聲)。

瀛博(亦成反案瀛博地名也在趙集作嬴俗字)。

愀然(椒小反前第七已釋)。

覬欲(飢義反說文覬望也從見豈聲)。

硌硌(郎各反老經云硌硌如石也說文從石各聲也)。

信侅(改哀反考聲侅奇也謂人事奇異也說文奇侅非常也從人亥聲)。

*** 集卷第九

鷹鸇(上臆令反或作雁下淅然反郭注爾雅云鸇鷂屬也說文從鳥亶聲亶音且)。

眠帊(普嫁反廣雅云帊幞也說文亦幞也從巾巴聲也)。

刳命(苦孤反蒼頡篇云刳猶屠也說文從刀夸聲夸音丘于反)。

鬲戾(上􄎃厄反說文隔障也從𨸏鬲聲考聲云正作􃯺)。

*** 集卷第十

樸􂾖(普角反王弼注老經云樸真也或從卜作朴集作散俗字也)。

祕賾(鋤革反劉瓛注周易云賾者幽深之極稱也說文從􄊖責聲也)。

培塿(上蒲后反下樓苟反杜注左傳云培塿小阜也說文並從土咅婁皆聲咅音吐苟反)。

隆崫(群物反說文山短高貌也從山屈聲或作崛也)。

磧礫(上清迹反下零的反顧野王云磧礫之坻也廣雅云磧謂水淺石見也說文礫小石也並從石責樂皆聲坻音
遲集作礰謂石聲也非此義也)。

渤澥(上蒲沒反下諧買反說文云渤澥東海名也並從水勃解皆聲)。

泓澄(烏宏反廣雅云泓泓深也說文深大也從水弘聲)。

理襲(尋立反顧野王云習謂積習也或作習字並通)。

氓俗(麥耕反劉熙注孟子云遠郊之界稱氓說文眠民也從亡民聲集作珉俗字)。

舉厝(麤路反鄭注禮記云措猶施也或從手作措又作錯)。

耐酒(乃伐反顧野王云耐猶能也說文從而從寸)。

覆巢(鋤交反毛詩箋云鵲之作巢說文鳥在木上巢從木象形也集從手作摷音責交反非巢義字正體作此巢)。

攘災(若羊反方言攘止也說文除也從手襄聲集從禾作穰非)。

慕藺(鄰刃反人姓也案六國時趙將藺相如也前漢司馬長卿有慕藺之志德故亦名相如也)。

逭服(活翫反郭注尒疋云逭謂更易也方言謂轉也說文從辵官聲也)。

肴乾(効交反毛詩箋云凡非穀而食之曰肴說文從肉爻亦聲集作餚俗字也)。

厄滿(只移反鄭注禮記巵酒漿器也說文圜器也所以節飲食象人形也巴在其下也圜音還)。

麑𡖉(米雞反前第五卷已釋訖考聲或作麛)。

朷樹(蒙卜反說文朷斫桑也從刀木木亦聲)。

僅稱(勤靳反前第四卷已釋訖)。

氣悸(葵季反說文心驚動也從心季聲或亦聲作痵也)。

*** 集卷第十一

墨翟(亭的反人名也)。

羽翊(餘識反說文翊飛貌也從羽立聲或作翼也)。

緱氏(狗侯反縣名在河南)。

苲融(藏作反人姓也)。

跱立(馳里反廣雅云跱止也或從止作峙)。

哇哥(於佳反蒼頡篇云哇謳也或從欠作㰪謳音烏侯反)。

庖犧(上鮑茅反下音希說文亭云庖羲氏之王矢下即三皇也庖從广包聲羲從𠔃義聲或作羲)。

墋黷(上楚錦反下同祿反陸機漢祖功臣頌云茫茫宇宙上墋下黷也李善注云言亂常也墋謂不清澄之皃也黷
媟也媟猶慢也媟音思列反也)。

波振(真刃反集從辱作搙誤寫)。

式閭(升力反孔注尚書云商容賢人紂所貶退武王式其聞巷以禮賢也考聲袁也說文從工弋聲集作軾謂
車前橫木也非義)。

絓是(胡卦反文字典說絓挂也從糸圭聲)。

斯訃(麩付反鄭注禮記訃至也或作赴又作䟔又作𨕍並通)。

版泉(拔僈反地名恬地志云杜注左傳阪泉在廣寗𣵠縣也或作阪字書不定不審孰是)。

繳大(章若反顧野王云繳即矰矢射也說文從糸敫聲敫音羊灼反)。

洶水(凶鞏反顧野王云洶謂波滕之貌也說文從水匃聲也)。

昏墊(點念反注尚書墊溺也說文從土執聲集作墊俗字也)。

採𦬊(欺紀反毛詩云薄言採𦬊是也又文章名也採或作釆集從已作𦬊字誤)。

汧渭(挈堅反汧水出扶風汧縣西北入渭也從水开开亦聲集作􄎄俗字)。

浞篡(仕角反孔注論語云寒浞羿𨸏也說文從水足聲也)。

綈衣(弟奚反說文厚繒也從糸弟聲也)。

桐宮(動東反孔注尚書云桐官湯葬地也集從邑作𨚯字書無此𨚯字也)。

沕滑(旻筆反)。

磅礴(上蒲忙反下旁博反考聲磅礴廣大貌也)。

尺鷃(鵶澗反莊子云窮髮之北有鳥名曰鵬翼若垂天之雲摶扶搖而上九万里尺鷃笑之曰我騰躍上不過仞下
翱翔蒿萊之間此亦飛之至也而彼且奚適也春秋運斗樞曰機星散為鷃常晨鳴如鷄也尺或作􃢆也)。

井蛙(鳥蝸反說文蝸即蝦蟇也或從黽也作鼃象形字也黽音盲耿反)。

匏瓜(鮑包反何晏注論語云匏瓠也說文從夸從包取其固可包藏物也包亦聲夸音丘于反也)。

詎述(渠御反前釋訖)。

玉牒(恬協反說文牒札也從井枼聲枼音同上集從言作諜杜注左傳云諜簡也非玉牒義也)。

並騖(無付反顧野王云騖疾馳也說文從馬敄聲敄音武)。

𩟷人(擁恭反鄭注周禮云饔者割烹煎和之稱也說文熟食也從食雍聲)。

*** 集卷第十二

䊸屈(迂于反說文紆亦屈也從糸亐聲)。

惇史(頓昆反爾雅云惇厚也賈注國語云大也或為敦字)。

斮髓(莊略反廣疋斮斷也說文從斤昔聲也)。

旁習(蒲黃反孔注尚書云四方旁求之也說文從上方聲集作從人作仿音芳往反謂仿佛也非集義佛音符勿反
也)。

覶縷(力戈反顧野王云覶縷猶委曲也說文從見𤔔聲考聲正作覶𤔔音)。

臠膾(上攣免反顧野王云謂切肉為胾也說文胾亦臠也從肉䜌聲䜌音戀員反胾音側記反下骨外反說文細切
肉也從肉會聲也)。

醑醪(上息旅反考聲醑酒清而美也毛詩云有酒湑我文字典說從水胥聲集作醑考聲即有此字玉篇無下老
刃反世本云儀狄作酒醪變五味也宋忠注云儀狄禹時人也說文從酉翏聲)。

田埜(驛者反毛詩傳云郊外謂之野集作埜古文字也)。

雙穟(朔江反說文佳二牧也從雔又持之集從反作雙俗字下隨醉反毛詩傳曰穟苗好美也說文從禾遂聲)。

殫紀(多安反前第七卷釋訖)。

絣繩(上百肓反考聲􂘼絡也說文從糸并聲下食蠅反宋忠注世本云繩所以取直也說文從糸蠅省聲集作繩俗
字)。

鞭撻(必綿反顧野王云鞭用革朾罪人也說文從革便聲下灘達反孔注尚書云撻笞也說文從手達聲集從革
作韃非也)。

第纂(撮夘反)。

閬州(音浪說文巴郡有閬中縣也案即今之閬州也)。

酒鮭(戶佳反蒼頡篇食肴也說文膎脼也或從月作膎也)。

乾腒(巨魚反鄭注周禮腒乾雉也說文北方謂鳥腊音昔曰腒從月居聲集從𠫤作􄎅字書無此字也)。

妍醜(齧堅反廣雅云妍好也說文從女开聲开音堅)。

桑㯏(公祿反說文從禾𣪊聲𣪊音苦角反集作𥡛俗也)。

䝻貯(舉魚反廣雅云䝻賣也說文從貝居聲)。

笈多(渠輒反西國僧梵名也集作岋非)。

張泮(普半反人名也)。

弗省(星井反禮記省猶察也說文從眉省中聲作省古文字集從心作惺字書無此字也)。

長惛(昏困反廣雅云惛癡也毛詩箋云無所知之人也說文從心昏聲也)。

鶂響(倪擊反杜注左傳云鶂水鳥也孟子云惡用是鶂者為哉也劉熈注云鶂謂鵝鳴聲也或作鷁𪁌鷊下香仰反
或從言作響又作􄎆正從音作響集從向作嚮非也)。

殃疣(尤救反蒼頡篇云疣病也說文從疒尤聲或作𤴨肬集作疣俗字)。
一切經音義卷第九十七



一切經音義卷第九十八

翻經沙門慧琳撰

** 音廣弘明集音中卷

從十三盡二十三凡十一卷。

*** 集卷第十三

楺等(柔帚反)。

雲萃(情醉反周易云萃者聚也說文從草卒聲)。

種禎(知盈反蒼頡篇云禎善也說文祥也從示貞聲)。

渦水(果和反考聲水名也)。

􄋂粥(上許雲反下融祝反考聲􂗏奴別名也前釋訖)。

太史儋(德甘反人名也)。

駑與驥足(上怒胡反顧野王云駑六種馬中最下者也下飢義反說文驥千里馬也並從馬奴冀皆聲)。

紺睫(上甘暗反說文深青而楊赤色也從糸甘聲下僣葉反說文目旁毛也或從夾作䀹釋名作􄎇)。

蒙倛(集中曹植注云孔子面如蒙倛撿字書無此字未詳音義)。

斷􄎈(曹注集云周公於如斷􄎈字書亦無此字)。

孟娵(足逾反王逸注楚辭云娵美也說文從女取聲也)。

儱廉(人姓名也未詳其音)。

狗踞狐蹲(踞音居御反下徂昆反說文踞亦蹲也案二字互相訓也並從足居尊皆聲)。

金貂(鳥聊反漢書云箸貂黃金附蟬也說文從豸召聲豸直里反)。

樵野(疾霄反杜注左傳云樵薪也說文從木焦聲集從草作䕴非也)。

蕙帶(擕桂反廣雅云蕙草葉綠紫花也山海經云天帝之山其下多蕙郭注云蕙香草文字典說從草惠聲)。

𥔐齒(堪合反說文從石盇聲盇胡臘反從大從血從去作盍者非也)。

弗聆(歷丁反蒼頡篇聆聽也說文從耳令聲)。

瘖聾(邑金反說文瘖不能言也從疒音聲)。

暈虧(雲訓反說文暈謂日月傍氣也說文從日軍聲也)。

剞劂(上飢蟻反下眷月反王逸注楚辭云剞劂鏤刀也說文曲刀也並從刀奇厥皆聲或從屈作𠜾也)。

銑鋈(上蘇典反郭注爾雅云即美金最有光澤者也下烏穀反毛詩云鋈白金也並從金光沃皆聲沃音同上也)。

滬瀆(胡古反考聲水名也山海經云陽虛之山臨玄滬之水也古今正字從水扈聲)。

闌甃(懶單反案今之并闌也集從木作欄考聲木欄木名也非此義下側救反說文甃并塼也從瓦秋聲甓音瓶壁
反郭注爾雅甓謂塶塼也)。

箕踞(上記疑反下居御反莊子云方箕踞鼓盆也顧野王云謂却踞如箕狀也禮記云無箕坐鄭玄注云不敬也說
文從竹其聲集從足作踑非也)。

蝙蝠(上遍眠反下音福說文蝙蝠即伏翼也並從虫扁畐皆聲也)。

機絍(任蔭反考聲機織縷也杜注左傳云織絍織布者也說文機上縷也絍或作紝也)。

耩地(江項反考聲耩謂耕也古今正字從耒冓聲耒音雷對反冓從講省聲)。

怵心(椿律反顧野王云怵惕猶悽愴也說文從心從术聲)。

驪珠(里知反莊子云夫千金之珠必在九重之淵驪龍頷下若能得珠遭遇其睡也如使驪龍悟子安得哉也說文
從馬麗聲)。

三襲(尋立反爾雅云三山襲陟郭注云襲亦重也)。

猱猨(上奴刀反下音袁毛詩傳云猱亦猨屬也郭注山海經云似獼猴而臂長便捷色有黃者黑者黃者鳴其聲哀
也說文並從犬柔爰皆聲)。

蓻也(魚曳反古今正字蓺種樹也蒔也從草執聲也)。

道嚘(烏侯反說文謳歌也或從言作謳或從口作嘔)。

檐簦(得恒反賈逵注國語云簦備雨器也史記音義曰簦考聲織竹為盖也說文登盖也從竹登聲也)。

地胇(妃吠反國語云土乃服登賈注云脈理或作衇又作𧖴集從月作胇無此字也)。

蠹木(都故反說文木中蟲也從䖵橐省聲橐音他各反譚長或作螙象蟲在木間象形也)。

鼢鼠(扶粉反郭注爾雅云鼠地牛行鼠者也說文百勞所化也從鼠分聲或作蚡又作盆)。

蔽襜(鴟詹反爾雅云衣蔽前謂之襜郭注云即今之蔽膝也說文從衣詹聲也)。

之籙(龍躅反案籙者道家三洞籙也)。

偏裨(上匹綿反下婢彌反方言偏亦裨也顧野王云若今偏將軍也說文偏從人扁從聲裨從衣卑聲扁音邊殄反
集從糸作編謂編織也非此義也)。

璿璣(隨緣反紀宜反孔注尚書云璿美玉璣衡玉者正天文之器運轉者也說文並從玉睿幾皆聲睿音悅歲反集
作挺考聲謂碁局也非此義也)。

孱然(子仙反韋昭注史記云孱仁謹皃也說文亦謹也或從三子作孨也)。

黥劓(上極迎反周禮云黥謂墨刑者也考聲如今之印面也說文墨刑在面也從黑京聲也考聲或作􄋇集從刀作
剠音亮亮猶奪也非刑義下魚記反鄭注周禮云劓謂截鼻也說文决鼻者也或從臬作㓷臬音齧也)。

矯足(驕夭反王逸注楚辭矯舉也集從糸作繑音綺妖反考聲謂袴細也未詳其義)。

斯諺(言建反左傳云周諺有之也考聲傳古語也說文傳言也從言彥聲或作彥彥從文厂聲文音文厂音罕集
從口作喭非也彥從立作彥俗也)。

蘼蕪(上靡悲反下武膚反山海經云洞庭之山多蘼蕪郭注云香草也似虵床也又云江離也本草云即芎藭苗也
說文並從草靡無皆聲)。

剖析(上普口反孔注尚書云剖破也杜注左傳云中分為剖蒼頡篇剖亦析也說文判也從刀咅聲咅音土口反下
星績反孔注尚書云析分也聲類云劈也說文破木也從木斤聲或作析也)。

大撓(女絞反世本云大撓作甲子宋忠注呂氏春秋云大撓黃帝太師也)。

坳塘(烏交反莊子云覆水於坳堂之上顧野王云坳謂不平也古今正字從土幼聲)。

*** 集卷第十四

稊莠(上第泥反下由酒反前釋訖)。

爽塏(開改反考聲爽塏地高燥皃也杜注左傳云爽明也塏燥也說文從土豈聲也)。

賑恤(真忍反郭注爾雅云隱賑富有也說文亦富也從具辰聲)。

矧敢(尸忍反毛詩傳云矤況也說文或從弓作矤)。

八蜡(查詐反廣雅􂨆祭也夏曰清祀殷曰嘉平周曰大蜡秦曰臘也禮記云天子大􂨆八伊耆氏始為􂨆也歲十二
月而合聚万物而索之饗也古今正字云八蜡者索也從示昔聲集作蜡亦通也)。

譎誑(㳙穴反鄭注論語云譎詐也方言自關而東西或謂詐為譎也說文權詐孟梁曰謬欺天下曰譎從言矞聲音
巨聿反)。

狙之(亡餘反莊子猨與狙交廣雅狙獮猴也說文狙玃屬也從犬且聲)。

媲不(批閉反爾雅云媲配也說文從女𣬉聲𣬉音蒲齊反集從昆作婫者非也)。

妲妃(單達反孔注尚書云姐已惑紂紂信用之也考聲紂妻也從女)。

理攄(褚猪反廣雅攄張也顧野王云舒也說文從手慮聲集作攄俗字)。

皤皤(蒲何反考聲皤老也說文老人白也從白番聲也)。

荷條(上何箇反顧野王云荷為負任擔荷也下條了反包咸注論語云蓧草器名也說文並從草何條皆聲也)。

篠簜(上霄了反下黨朗反孔注尚書篠小竹簜大竹也水去已布生也說文簜可為幹篠可為矢也並從竹攸湯皆
聲考聲篠正作此筱也)。

蘭􄎉(昌禮反郭注爾雅云􂹟香草也考聲似蘭一名嚻說文楚謂之蘺晉謂之虈音香妖反𦣞音夷)。

之𨵙(傾伇反王弼注周易云閴謂𣓪其所處自藏深也埤蒼靜也說文從門具音扄伇反集從貝作閴非也)。

毛􄎊(匠羊反古今正字云􄎋謂婦官也從女廧聲集作􄎋俗字廧音同上)。

睚眦(上崖懈反下柴戒反廣雅云睚裂也顧野王云謂裂眦瞋目貌也史記謂睚眦之怨必報說文並從目厓此皆
聲集從柴作𥈐誤也)。

如澗響(姦鴈反爾雅云山夾水曰澗也下香兩反孔注尚書云吉􃺭之報若響之應聲也集從山作𡼏非也
字書並無此字)。

重􄎌(陟紀反爾雅云黹紩也郭注云今人呼縫紩衣為黹廣雅紩納也說文鍼縷所薾紩也或作黹黹從黹華省
聲華音仕角反紩音袟集從爾作禰寫誤也)。

一臞(局俱反爾雅臞瘠也郭注云齊人謂瘠為瘦也說文肉少也從肉瞿聲瘠音情亦反或作臞集從疒作癯非
也)。

華佗(達何反古善醫人也)。

伸傴(上失真反顧野王云伸者不屈之稱也埤蒼展也廣雅直也下紆禹反考聲曲􂑨也廣雅亦曲也說文並從
人申區皆聲集作申亦通從􃾌作𤹪非也並無此字)。

*** 集卷第十五

褫龍(池尒反考聲解衣也蒼頡篇撤衣也說文脫衣也從虒聲虒音斯也)。

躧褐(踈滓反說文躧履也或作􄎍或作屣𩌦集從草從竹作簁蓗者皆非也)。

情悸(葵季反考聲心驚動也說文心動也從心季聲或從疒作痵也)。

麗昲(孚味反王逸注楚辭云昲光皃也晧晧如日光也說文從日弗聲也)。

蔚有(慍勿反考聲草木盛皃也文字典說茂也從草尉聲)。

天喈(界諧反毛詩傳云喈喈和聲之遠聞也又曰喈喈猶鏘鏘也說文從口皆亦聲也)。

砥操(上脂雉反亦作底前已釋訖集作砥俗字下草竈反顧野王云持志貞固曰操也說文從手喿聲喿音先到反)。

葳𧄜(上委歸反下蕤壘反說文葳草木花盛皃也𧄜草花心也並從草威繠皆聲繠音女壘反集作蕊玉篇無此字)。

珉瑤(上密彬反鄭注禮記云珉石之似玉者也或作􄎎集從目作眠誤也下曜昭反毛詩傳云瑤美玉也說文石之
美者也集從􄎏作𤨚音側絞反誤書也)。

縹眇(上漂眇反說文縹青白色下妙小反王逸注楚辭云遠視眇然也司馬彪注莊子云眇高也說文從目少聲)。

磐紆(上伴官反王弼注周易云磐山石之安者也聲類大石也說文從石般聲下迃于反)。

莅中(離志反毛詩傳云莅臨也說文從草位聲也)。

映蔚(阿朗反字指映謂不明皃也說文從曰央聲也)。

釋正集第十一。

頡頑(上賢結反下航浪反考聲頡頑乍上乍下也毛詩傳曰飛而上曰頡飛而下曰頑也頡或作􄎐頑或作􄎑並通
用)。

首閈(寒旦反菩薩号)。

迹隕(云敏反尒疋云隕落也說文從𨸏員聲集作磒俗字)。

高嵎(遇俱反)。

一簣(達貴反苞咸注論語云簣土籠也說文從竹貴聲集從艸作蕢亦通)。

房㰍(祿東反蒼頡篇云㰍疏也廣雅㰍舍也說文謂房室之䟽也從木龍聲集作攏謂牢也非義)。

淪湑(息余反韻略云湑沉也文字典說從水胥胥亦聲集作湒俗字)。

理恧(安六反郭注爾雅心慙曰𢙣說文亦慙也從心而聲)。

鄮縣(矛候反漢書云會稽縣名也說文從邑𧵍𧵍亦聲)。

基墌(征亦反韻略墌亦基也)。

高悝(枯壞反人名也)。

趺載(付于反鄭注禮云趺足上也或作跗)。

拗舉(烏絞反考聲拗拉也)。

惟礎(初舉反許叔重注淮南子云楚人謂柱磶曰礎說文從石楚聲磶音思畟反亦作舄)。

葑葵(捧客反考聲磶菜名也鄭注禮記云陳宋之間謂蔓菁為葑說文從草封聲)。

潏露(㳙穴反顧野王云潏水流皃也說文從水矞聲矞音巨聿反)。

玉蔕(低隸反考聲云蔕謂果子及葉所系也說文從草帶聲)。

八埏(演氈反漢書音義云八埏地之際也古今正字謂地之八際也從土延亦聲)。

蹍而(女展反司馬彪注莊子云蹍蹈也古今正字履也從足展聲)。

莫咥(田結反廣雅云咥齧也說文從口至聲)。

抵玉(支氏反考聲抵謂投也說文擊也從手氏聲)。

愈睟(雖季反孟子曰其色睟然見於面不言而喻也古今正字從目卒聲)。

東暾(吐敦反楚辭云暾將出乎東方王逸注云謂日始出其形暾暾而盛大也或從屯作旽)。

西弇(淹撿反鄭注禮記云揜猶隱翳也或作奄又作揜又作掩並同用也)。

挂縟(儒燭反考聲云縟彩色深貌也說文謂繁釆飾也從糸辱亦聲也)。

緹綺(弟泥反鄭注周禮云緹縓色也說文謂帛赤黃色從糸是聲縓音詮選反下綺正作綺集作綺俗字)。

狙詐(七餘反漢書云騁狙詐之兵也蒼頡篇狙伺也謂伺候也說文從犬且聲)。

𣹆死(口合反楚辭云寧𣹆死以流亡王注云𣹆猶奄也古今正字從水盇聲盍正從大從血從去作盇俗字也)。

西崦(淹撿反王注楚辭云崦嵫山名也下有豪水中虞淵日所入也或作此𡹮)。

阽危(余兼反考聲臨厓旁也楚辭云阽余身以危死王注云亦危也說文亦危也從𨸏占聲集作此阽俗字也行用
已久不可改張今旦從俗是也)。

祧墠(上眺彫反下禪闡反孔注尚書云築土為壇除地曰墠考聲墠謂除也為祭處也說文從土單亦聲)。

僾然(哀代反禮記入室僾然必有見於其位說文髣見也從人愛聲)。

緹幟(上弟泥反前釋訖集從彳作徥音池爾反說文行也恐非此義下昌志反廣雅幟幡也說文從巾也)。

*** 廣弘明集卷第十六慧琳撰

嗤往(齒之反說文嗤笑也從口蚩亦聲集從虫作螘非也字書並無此字也)。

顧疌(潛葉反人名也)。

櫩宇(葉詹反文字集略云屋前後垂也或作檐又從竹作簷)。

杻陽(女九反驗韻略杻木名也準集文杻陽即是出銅之地也說文地名􄎒字從邑作􄎒未詳孰是)。

飇尒(􂘟遙反郭注爾雅云暴風從下上者也尸子云暴風頹飇也說文飇煈颻風也從風猋亦聲爾雅亦此猋字也)。

躍鞘(霄曜反方言劒削也關東謂之削關西謂之鞞顧野王云所以貯刀劒之刃也考聲鞘刀劒室也或從韋作鞘
或從刀作削並通用鞞音壁茗反茗音冥並反)。

邠鄉(筆旻反人名也)。

崇甍(麥繃反杜注左傳云甍屋棟也說文從瓦從夢省聲繃音百盲反)。

鳥跂(詰紙反方言跂登也說文從足攴聲)。

褰裧(上羌言反考聲褰舉也下鴟贍反鄭玄注儀禮云裧車裳帷也埤蒼作此惔聲類作𨎻並通也)。

琪璐(上渠飢反郭注爾雅云琪玉屬也下盧妬反王逸注楚辭云璐美玉也說文並從玉其路皆聲或作𤪌也)。

湮祥(伊真反郭注爾雅云湮謂沉落也說文從水垔垔亦聲集從𠂤作陻非也)。

崖巘(言偃反毛詩傳曰小山別大山者也郭注爾雅云山形如累兩甑也古今正字從山獻聲也)。

游泳(榮命反爾雅云泳亦遊也或從舟作􃸹也)。

淥海(龍燭反考聲淥水色也集從草作􄎓非也字書無此字)。

㮵香(戰延反考聲㮵檀香木名也集作柵音策又別本作柟音南並非香義也)。

駐罕(上誅注反下虛稈反漢書音義曰罕罼𠕀也說文從𠔿干聲𠔿古冈字也)。

停罼(賓蜜反毛詩傳罼謂掩而羅之也罼或作畢集從足作蹕鄭眾注周禮云謂警蹕也非罕畢之義也)。

隆窊(烏蝸反說文窊謂邪下也從穴瓜聲或作窪集作窳音瑜主反非)。

幽摛(耻離反說文摛舒也或擒也)。

城闉(一真反毛詩傳云闉曲城也說文城曲重門也從門垔垔亦聲也)。

彤雲(毒冬反廣雅彤赤色也說文從丹從彡彡象畫也)。

淮涘(事史反毛詩傳云涘漢水涯也說文從水矣聲)。

藹藹(哀代反廣雅藹藹盛貌也說文從言葛聲集從言從愛作諼非也)。

膴膴(無甫反毛詩傳曰膴膴美也韓詩或作腜字)。

葺蕙(七立反左傳叔孫雖一曰必葺其牆屋也文字典說葺茨也補洽也從草咠亦聲集從草咠俗用)。

嶠甍(上音喬爾雅云山𨦣而高曰嶠郭注云謂殲峻也釋名云形似橋也古今正字從山喬聲集作嶠俗字也又作
㠐下陌􂘼反卷初已音)。

蓬蘀(湯洛反毛詩云十月隕蘀傳曰禪落也又槁也箋云葉槁得風乃落也說文從草擇聲)。

*** 集卷第十七

共睹(都魯反廣雅覩視也說文見也古文覩字也)。

執珽(惕鼎反禮記云天子搢珽方正於天下也鄭注此笏也說文大圭長三尺也從玉廷聲廷音剔定反也)。

銀盌(烏管反或作椀聲類又作􄎔)。

賜蜆(祅典反文字集略云𧖙似蛤而小也或作𧖙祅顯夭反也)。

鐵壓(黯甲反杜注左傳云壓損也說文壞也從土厭聲集從穴作䆘說文㓨脉穴也非鎮壓之義也)。

淨縚(討刀反僧名也)。

蟠屈(犮寒反顧野王云蟠紆迴轉也說文從虫番聲犮音蒲未反)。

覆炤(昭曜反廣疋炤明也蒼頡篇炤燭也或作照)。

*** 集卷第十八

咀春草(上疾與反蒼頡篇云咀噍也聲類或從齒作齟噍音樵笑反)。

臽穽(上音陷廣疋臽坑也說文臽小阱也從人在臼上象形也集從𨸏作陷謂從高墜下也非穽義下晴性反說文
􃏲亦坑也從𣦻井聲考聲作阱集從穴作穽俗字也𣦻音殘也)。

鑒能(甲懺反廣疋云鑒謂之鏡也考聲夜以照月便水也說文鑒諸所以取明水於月也從金臨聲臨音公纜反集
作鑑亦通考聲或作鑒也)。

精粗(醋租反鄭玄注禮記云粗大也借音字也正作麤俗作麤)。

異轍(纏列反杜注左傳云轍車跡也說文從車徹省聲集從足作𨅊非也)。

造膝(上草竈反下新疾反孝經云養親生之膝下也說文作䣛從卪𣷚聲𣷚音七集作􄎕不成字也)。

嶠阻(上渠驕反郭注爾雅云嶠峻也下側呂反郭注爾疋云阻險難也說文從𨸏且聲集從山作岨非也)。

嘿巳(眉北反顧野王云嘿謂不言也古今正字從口黑聲也)。

辛諝(息旅反人名也)。

炙輠(華瓦反)。

聯環(上列邅反廣疋連續也說文聯亦連也或作連下患關反鄭眾注周易云環旋也說文從玉睘聲睘音巨營反)。

掞藻(閻瞻反漢書云掞麗前掞光耀明也顧野王云掞猶豔也文字典說從手炎聲也)。

梗槩(上更杏反下該礙反薜綜注東京賦云梗槩猶不纖密也說文並從木更既皆聲該音居哀反纖音思廉反)。

羅縠(紅穀反釋名縠謂紗縠也說文從糸􃱻音苦角反也)。

周顗(疑紀反)。

王濛(木東反)。

王謐(彌必反三字皆人名也)。

*** 集卷第十九

輪騖(無付反廣疋騖奔也說文從馬敄聲敄音武也)。

春鮪(韋鬼反考聲云魚名也至仲春月自鞏縣穴出來赴龍門也周禮云春獻王鮪也郭注山海經云鮪即鱣也又
注爾疋云鱣大魚也口在頷下無鱗甲其肉黃大者三三丈江東謂之黃魚也說文從魚有聲鱣音哲連反)。

敱枻(羊制反文字集略枻皆檝屬也古今正字從手世聲世音勢)。

同鑣(彼驕反文字集略云馬勒也說文亦銜也從金麃聲麃薄交反集從馬作騼音祿謂野馬也非義也)。

葐􂰓(上憤聞反下鬱雲反王逸注楚辭云􂰓葐盛貌也左思蜀都賦云鬱葐􂰓以翠微張銑注云馧香也古今正字
並從草盆􃳹皆聲)。

昭晰(之逝反毛詩傳云晣明也或作哲也)。

實痗(音每爾疋云痗病也古今正字從疒每亦聲也)。

駔馬(贓朗反考聲駔謂今之馬行和市人也呂氏春秋云叚干木為晉國之駔也說文從馬且聲且音即余反)。

緇其(側基反毛詩傳云緇黑色也說文白衣黑色也從糸甾亦聲集從水作淄水名也在齊地已下同)。

重􄎖(悅稅反古今正字云􄎖小也凡草初達謂之􄎖謂鋒萌始出也從草㣞聲㣞音彖活反也)。

沾濠(晧高反前釋訖)。

璣璜(胡光反鄭注周禮云半璧曰璜也象冬閉藏城上無事唯天半見耳說文從玉黃聲也)。

罿網(觸鍾反郭注爾雅云罿謂今之翻車也韓詩云張羅車上曰罿說文從冈童聲)。

無躔(徹連反郭注方言躔猶踐也又注爾雅云謂脚所踐處也說文從足廛廛亦聲也)。

援西(越元反毛詩傳曰爰於也說文以爰易士居之曰爰也或從受從干作爰爰音平袁反)。

迻在(異支反蒼頡篇迻徙也說文遷也或從禾作移義同也)。

擁帚(周手反世本少康作箕帚宋忠注云少康夏后祖子也即杜康也葬長垣顧野王云帚所以掃除糞穢也說文
從又持巾掃門內也)。

愈縟(上逾主反毛詩箋云逾益也孔注論語云勝也說文從心俞聲下襦燭反考聲彩色深皃也說文繁釆飾也從
糸辱辱亦聲)。

睟容(雖醉反顧野王云睟然謂潤澤之皃也說文從目卒聲)。

鈃山(脛經反脛音刑鼎反)。

戰讋(詹葉反賈逵注國語云懾謂服也鄭注禮記懾猶怯也爾雅懼也或作懾又作慴)。

􄎗􄎗(勒侯反說文云慺謂謹敬皃也從心婁聲集作慺俗字也)。

暍鳥(䔍􂏡反顧野王云暍謂暴傷熱煩悶欲死也說文從日曷聲也)。

淪漪(於宜反毛詩傳云漪謂重波也說文從水猗亦聲也)。

就趔(列滯反考聲謂駕前清路也鄭注禮記云遮也說文從走列聲也)。

棨戟(溪禮反考聲棨兵欄也形似戟有幡上有書吏執以為信韋昭注漢書云棨亦戟也說文謂傳信也從木啟省
聲也)。

綸紱(粉勿反蒼頡篇云紱綬也說文從糸犮聲友音蒲未反)。

植葆(褒道反漢書建幢􄎘植羽葆字書葆五彩羽也顧野王云各聚五色羽名為葆也文字典說亦羽葆也或作䎂
也)。

膜拜(目逋反郭注穆天子傳云今之胡禮拜舉手加頭稱南膜拜者也說文從肉莫聲)。

綰挈(上彎板反許叔重注淮南子云綰貫也下牽結反劉兆注穀梁傳云挈擊也說文挈謂懸持也從手㓞聲集作
楔俗字也㓞音慳黠反也)。

喁喁(玉恭反淮南子云群生莫不喁然仰其德說文眾口上見也從口禺聲禺音愚也)。

饔人(擁凶反鄭注周禮云饔者割烹煎和之稱也說文熟食從食雍亦聲)。

*** 集卷第二十

洧水(為鬼反杜注左傳云洧水出塵縣東南至平人頴漢書云出陽城東南也顧野王云鄭水也說文從水有聲集
作鮪魚名也)。

孟陬(奏侯反爾雅云正月為陬也說文從𠂤取聲集作陬俗字)。

珩珮(核耕反顧野王云珩謂玉珮上衡也大戴禮云佩玉上有雙珩下有雙璜也說文所以節行止也從玉從行也)。

渢渢(伏風反左傳云美哉汎汎乎杜注云汎汎中庸也或作此汎也)。

緗縹(上西羊反釋名緗素也素物生之色考聲淺黃色也下漂眇反說文縹帛青白色也並從糸相票皆聲票音必
消反)。

命衮(昆本反毛詩箋云袞謂玄衣而畫以文也郭注爾雅衮衣有黻文也說文從衣公聲黻音甫勿反下同)。

文翬(毀違反爾雅云伊洛而南素質五綵皆備成章日翬說文從羽軍聲)。

河溓(力詹反顧野王云王者之政太平則有河溓海夷之瑞說文薄水也從水廉省聲)。

若飴(翼之反毛詩箋云甘如飴也方言飴謂之餳說文米􂰟煎也從食台聲餳音夕盈反􂰟音言羯反)。

玉槹(槀敖反莊子有棫於此鑿水為機後重前輕楔水若流其名為橰也說文從木皐聲皐從􃫸從白楔音堅節反
埤蒼楔橰所以汲水也集作皐非義也)。

似慏(冥壁反說文慏慢也從巾冥冥聲凡從一作􄎙通用集從冈作幂非也)。

磥硌(上雷罪反下郎各反郭注山海經云磊硌大石皃也說文磊眾石貌也或從三石硌從石)。

之賝(癡林反毛詩傳云琛寶也或從玉作琛)。

受脤(臣忍反鄭注周禮脤皆社稷宗廟之肉也杜注左傳云冝社之肉盛之以脤器故曰脤公羊傳云生日脤熟曰
膰說文從示作祳膰音煩也)。

掩胔(疵賜反月令掩骼埋骴骴者骨之尚有餘肉也鄭注周禮骴謂死人骨也胔從骨作骴又作骴骼音草鄭注禮
記云枯骨曰骼也)。

巃嵸(上祿董反下才孔反埤蒼云巃嵸高貌也王逸注楚辭云崟岑參差雲蓊欝也說文並從山龍從皆聲蓊音翁
董反也)。

玄枵(虛驕反考聲星名也爾雅云玄枵虛也郭注玄虛在正北北方色黑枵之言耗耗亦虛意也說文從木号聲)。

巀辥(上前節反下妍結反毛詩傳曰巀辥高峻貌也文字典說並從山𢧵辥皆聲巀或作巀嶭或作嵲􄎚集作截俗
字作此㠔非也)。

華榱(所歸反爾雅云桷謂之榱郭注云即屋㭬也說文從木衰聲也)。

蜿垂(冤院反古今正字蜿龍貌也從虫宛聲)。

繞廇(流宙反爾雅云枼瘤謂之梁郭注云屋大梁也說文從广留聲宗音亡考聲亦梁也集作榴非也)。

黮䨴(上潭感反下徒對反文字集略云黮黑貌也䨴雲狀皃也說文黮從黑甚聲䨴從雨也)。

佽飛(此利反服䖍注漢書云周時度江越人在舡下負舡將覆佽飛入水殺之漢因以為材力官名也說文從人
次聲也)。

轔轔(力陳反毛詩傳云轔轔謂眾車聲也古今正字從車粦粦亦聲也)。

沾淬(崔碎反郭璞注上林賦云淬深也文字典說從水卒聲)。

幺麼(上杳堯反下魔跛反考聲云幺麼並小細也漢書久洗幺麼尚不及數字說文幺小也象子初生之形麼
從􃒾麻聲)。

其鏜(託郎反鄭玄注尚書大傳云𨲗謂聲皃也埤蒼大聲也說文亦聲也或從壴音注作𨲗又從鼓作鼞字林或作
闛鼚韻作閶也)。

駐䟆(賓蜜反說文正行也或從足作蹕字書或為𧫤字)。

暿陽(虛冝反毛詩傳曰熙光明也或作喜又作熺集作暿並通)。

緣跗(付俱反鄭注儀禮云跗謂足上也說文從足付聲)。

便娟(上毘綿反下一緣反王逸注楚辭云便娟好皃也古今正字從女䏍聲䏍音一縣反)。

􄎐􄎛(上賢結反下航浪反毛詩傳云鳥飛而上曰􄎐飛而下曰􄎛或從頁作􄎐頑集從鳥作頡䲮並非也)。

德曼(上音德古文字也下韈販反毛詩傳云曼長也說文曼引也從又冐聲音毛報反)。

靉靆(上哀亥反下臺乃反埤蒼云靉靆時不明也王逸注楚辭云日月晻默無光也古今正字並從雲愛逮皆聲集
從黑作𪒱𪒡皆非)。

並掞(閻贍反前第十八卷已釋訖也)。

珉玉(閔彬反鄭注禮記云珉石似玉者也字本從民為避廟諱故改從氏作􂱔或作琘碈也)。

悱憤(上妃尾反下扶粉反鄭玄注論語云心憤憤口悱悱說文並從心非賁皆聲賁音扶文反)。

西漸(接閻反借音字也孔注尚書云漸入也此言五服之外皆與王者聲教而朝見也)。

如貔(鼻紕反孔注尚書云貔虎屬猛獸也說文亦豹屬也從豸𣬉聲毗音同上集從犬作貔俗字)。

秋龠(羊灼反鄭玄注周禮云龠如笛三孔也又注云文舞有持羽龠者所謂龠舞文王世子秋冬學羽龠詩左手執
龠右手秉翟也文字典說從品象其三孔也從龠調和其聲以倫理也尚書云八音克諧無相奪倫即其義也集從草作
蘥郭注爾雅云謂燕麥非義)。

操鈹(上草刀反說文把持也下普碑反文字集略云劒而似刀也說文劒而刀裝也從金皮聲)。

東暆(音移韻英云日行皃也東暆縣名也古今正字從日施聲也集從目作𥅓錯之甚也不成字)。

扺玉(之是反說文擊也從手)。

鳳琯(官椀反大戴禮云虞舜以天德嗣堯西王母獻其白琯也古今正字以玉為琯也漢零陽文學於道舜祠下得
笙以為王琯故神人以和鳳凰來儀也從玉官聲)。

蟠竁(犮謾反下昌銳反)。

汙綍(粉物反)。

蟻垤(田結反毛詩傳云垤蟻家也方言楚郢已南蟻穴謂之垤說文從土至聲也)。

繁夥(和果反方言凡物盛多齊宋之郊楚魏之際謂之夥或作㚌也)。

喝咽(上於界反廣蒼云喝謂聲之幽也下燕見反說文並從口曷因皆聲也)。

瞻蔔(上音詹下蒲北反西國香名也)。

*** 集卷第二十一

驪駒(上理知反下矩虞反)。

𤛆牛(夘包反山海經云潘侯之山有獸狀如牛而四節生毛名曰犛牛也說文西南夷長髦牛也從牛􄎜聲􄎜音離
或作氂集從毛作牦者非也)。

蕭勱(陌拜反人名也)。

研覈(上齧堅反集作研俗字下衡格反前第一釋訖)。

斗杓(匹宵反考聲杓斗柄第一星名也說文亦斗柄也從木勺聲)。

挾八(嫌頰反何休注公羊傳云挾懷意也說文從手夾聲也)。

枌鄉(扶聞反)。

觀矚(鍾辱反考聲視之甚也眾目所歸也從目)。

*** 集卷第二十二

昺明(兵景反廣雅昺亦明也聲類或從火作炳正從􂔇作明􂔇音居永反)。

遞襲(上提禮反爾雅云遞迭也郭注云謂更易也或作递俗作遞)。

飲齕(無韻痕之入聲說文齕猶齧也從齒乞聲)。

未鍜(端亂反蒼頡篇鍜椎也說文小治也椎音馳追反也)。

骨骼(庚額反鄭注禮記云骨枯曰骼說文從骨各聲集從客作髂音客亞反已下同非也)。

𩩌叜(上昆穩反禹父也或作鯀鯀集從角作𧣙非也下蘇走反舜父也或俗作叟集作敻非也)。

鑯𨦣(接鹽反廣雅鑯亦銳也或俗作尖非也集作災音灾深誤也)。

鎣明(縈定反廣雅云鎣摩也顧野王云謂摩拭珠玉使發光明也說文從金熒省聲也)。

溘死(坎合反王逸注楚辭云溘猶奄也文字典說從水盍聲盍從大從血集從去作盍俗字也)。

孀孩(所莊反古今正字云楚人謂寡婦曰孀從女霜亦聲也)。

必𠊩(音撰孔注尚書云僝見也說文從人孨聲孨音仕眷反集從厂作孱非也厂音罕也)。

鬲子(庚額反地獄名也)。

餘熸(僣廉反杜注左傳云吳楚之間謂火滅為熸古今正字從火朁聲朁音接念反集作熸俗字也)。

相煽(設戰反埤蒼煽熾也文字典說從火扇聲或從人作偏)。

煨燼(似進反杜注左傳云火餘木也集作燼俗通行用也)。

捨撤(纏列反杜注左傳云撤去也鄭注儀禮除也或從彳作撤)。

軌䠱(厨錄反漢書音義云躅迹也或從蜀作躅也)。

長燄(鹽贍反說文火行微燄燄也考聲或作爓)。

婓婓(斐非反說文往婓婓也從女非聲)。

覶縷(魯戈反顧野王云覶縷猶委曲也說文從見𤔔聲音同上)。

捃摭(上君運反下征石反方言捃拓並取也說文並拾也捃或作攈摭或作拓也)。

*** 集卷第二十三

窊隆(烏蝸反說文邪下也或作􄎝也)。

林巘(言建反前釋訖)。

為蔌(素祿反文字典說云蔌菜之總名也從草欶聲欶音所六反)。

嵔𡾋(上烏賄反下雷罪反考聲山皃也集從褱從累作𡾝𡻱玉篇無此字)。

夫峭(七笑反埤蒼峭峻也或從𨸏作陗也)。

玄轍(纏列反杜注左傳云轍迹也古今正字從車徹省聲集從足作𨅊無此字)。

腷臆(上憑逼反下鷹極反顧野王云愊臆猶盈滿也郭注方言愊臆氣滿也玉篇腷或從心作愊說文臆正從乙作
肊考聲或從骨作臆集作臆俗通用)。

窅以(已晈反或作杳也)。

芳絢(血縣反馬注論語云絢文皃也說文或從筍作􄎞也)。

辭㦎(橫陌反廣雅㦎惠也考聲惠了也說文從心畫聲集從盡作𢣺誤)。

蘭蓀(損尊反古今正字蓀香草也從草孫聲)。

惄是(寧的反爾雅云惄思也文字典說或作愵)。

遡來(蘇故反方言遡行也說文亦訴字也爾雅云逆流而上曰泝洄也)。

覩彙(韋貴反廣雅彙類也類彙相牽引也說文從􄋙胃省聲􄋙音悌古文字也今作􄎟是也)。

蘭畹(冤遠反楚辭云滋蘭之九畹王注云十二畝為畹說文或三十畝為畹也從田宛聲集從日作腕寫誤也)。

鳶樓(悅專反毛詩箋云鴟之類也古今正字從鳥弋聲集作鳶俗字)。

嶇𡼲(上曲俱反下泣金反廣雅及上林賦云嶇𡼲並崎傾側也古今正字𡼲崟山𨸏之勢也並從山區欽皆聲)。

戴顒(愚凶反)。

遐澨(時曳反杜注左傳云澨水涯也說文從水筮聲也)。

王虓(孝交反人名也)。
一切經音義卷第九十八


一切經音義卷第九十九

翻經沙門慧琳撰

** 廣弘明集音下卷

從二十四盡三十

*** 廣弘明集卷第二十四

沙汰(台帶反廣雅汰洒也考聲云濤涷也說文㶕也㶕亦洗也從水太聲㶕音簡濤音桃涷音練也)。

蔬蔌(素祿反文字典說蔌菜總名也從草欶聲欶音所角反)。

蹙頞(安葛反蒼頡篇鼻上也說文鼻莖也從安頁聲或從鼻作齃也)。

為黥(劇迎反前釋義訖)。

傃和(蘇故反鄭注禮記云傃猶向也廣雅經也或從辵作遡也)。

斐然(孚尾反集從心作􄎠字書無此字)。

鉛槧(慙敢反考聲槧牘材也說文牘撲也文字典說削牘版也從木斬聲集從漸作槧誤也)。

㥏嘿(上天顯反方言㥏慙也荊楊青徐之間謂慙曰㥏下忙北反顧野王云嘿謂不言也說文或為默字也集從心
作􃐪非也)。

凶訃(孚務反鄭注禮記云訃至也)。

瘡痏(韋美反蒼頡篇云痏傷也說文從疒有聲集作痏俗字)。

清瀨(來帶反說文水流沙上也從水賴賴亦聲也)。

坱鬱(惡朗反王逸注楚辭云坱霧氣映昧也考聲云吳越謂塵起為坱說文從土央聲)。

泱流(阿儻反文字典說云泱謂水廣皃也從水央聲)。

巑屼(上徂鸞反下吾骨反音兀文字典說巑屼高銳皃也並從山贊兀皆聲)。

嶾嶙(上殷謹反下隣軫反考聲隱謂降高也嶙山皃也集作隱俗字)。

隱賑(真忍反呂延濟注左思吳都賦云隱賑謂多也從貝集從肉作脈音慎非也)。

洶涌(凶鞏反說文洶亦涌也謂水波滕之皃也從水匈聲集作𣳸非也)。

漕瀆(曹竈反)。

澑寫(留救反考聲水流皃也說文從水留聲集作溜俗字)。

綆汲(上耕杏反杜注左傳云綆汲水繩也方言自關而東周洛韓魏之間謂索為綆說文從系更聲下金岌反文字
典說汲引水也從水及聲集從糸作級是階級首級也非汲水義)。

盥漱(上官椀反說文澡手也從臼水臨皿也集從水作𣹉非也下踈救反文字典說水淨口也又蕩口也從水欶聲
欶音朔)。

瓶匜(􂘒之反杜注左傳云沃盥器也說文似羹魁柄中有道可以注水也從匚聲匚音方也)。

楓櫖(上福逢反說文厚葉弱枝善搖或從林作檒郭注山海經云即今楓香木也下呂豬反考聲諸櫖木名也爾雅
云諸櫖也虆郭注云今江東呼虆為藤似葛而麤大文字典說從木慮聲集從虛作𣚛非也虆音律追反虆亦櫖也)。

􄎡櫪(上懿冝反毛詩傳云椅梓屬也韓詩云梓實桐皮曰椅郭注爾雅云即楸也或作􄎢下零的反或作櫟)。

机白蔕(上渠鳩反爾雅云机繫梅郭注云似梅子如指頭赤色又似小㮈可食也從木下低計反考聲云果
子及葉所繫曰蔕爾雅云桃李曰蔕文字典說從草帶聲)。

橚苯䔿(上所昱反考聲橚林木皃也說文長水皃也從木肅聲中盆本反下尊損反顧野王云苯䔿謂􄎣茸
也說文草茂聚也並從草本尊皆聲􄎣麩風反茸音辱容反也)。

泫露(玄犬反文字典說云法謂露光從水玄聲集從貝作贙字書皆云狩名也非泫露義)。

抗莖(上康浪反廣雅云抗強高也杜注左傳云舉也說文從手亢亢亦聲下核庚反蒼頡篇草本曰莖說文從
草巠聲巠音經)。

雨鷇(口候反文字典說云鳥子初生出𡖉者也從鳥𣪊聲𣪊音苦角反)。

鷄鶩(蒙卜反郭注爾雅鶩野鴨也文字典說從鳥敄聲敄音武)。

鳴蟬(時然反月令仲夏之月蟬始鳴聲清亮應劭注漢書云蟬居高食潔目在腋下說文以旁鳴者也從虫單聲集
從玄作蚿音弦考聲蚿謂百足蟲也非鳴蟬之義)。

飛鼯(五孤反爾雅云鼯鼠也已見前釋)。

嘈𠶿(上皂槽反下殘怛反埤蒼云嘈𠶿聲貌也廣雅與埤蒼義同古今正字或作囐集從贊作囋音贊怛反非
本義)。

􄎤亮(柳舟反文字典說作飂風聲從風翏聲集作􄎤俗字也下良悵反集從口作喨非也)。

左眷(厥願反孔注尚書云眷視也毛詩傳云眷謂反顧也說文從目􃭬􃭬亦聲集從目作睠非也)。

右睇(提帝反鄭注禮記云睇傾視也夏小正睇者眄也古今正字從目弟聲)。

跕屣(添叶反考聲徐行曳屣也張晏注史記云跕屣也說文從足占聲下師滓反或作躧𨃝並通)。

摳衣(口鈎反廣雅云摳舉也顧野王云謂以手掔衣前也說文從手區聲掔音欺言反)。

菌榭(上逵殞反下夕夜反文字集略云榭臺上屋也說文云從木射聲)。

餌星髓(而志反蒼頡篇餌食也說文從食耳聲集從取作餌非也)。

潀潟(上在公反又旨容反並通毛詩傳水會也箋云水外高者也從水從眾會意字也)。

湓涌(普悶反蒼頡篇湓水聲也古今正字從水盆聲集從奔作渀無此字)。

泱咽(於黨反杜注左傳云泱泱弘大之聲也說文從水央聲也)。

檀欒(上但蘭反下亂官反山海經云雲雨之山有木名曰欒黃本赤枝青葉也說文欒似欄也從木䜌聲䜌音攣)。

蕭䫾(彼力反廣雅䫾風也說文從風必聲也)。

區畛(之忍反鄭注周禮云十夫二酇之田也說文井田間陌也從田㐱聲㐱音軫集從尒作畛俗字也酇音贊)。

肥􃲭(庾朱反說文腴亦肥也從肉臾聲)。

冬葚(時稔反毛詩傳云葚桑實也或作椹也)。

霜鵽(追刮反郭璞注爾雅云鵽大如鴿似雌雉鼠脚無後指岐尾為鳥戇群飛出北方沙漠也說文從鳥叕聲叕音
竹劣反)。

短褐(上端管反下寒葛反許叔重注淮南子云楚人謂袍為短褐說文短從矢豆聲褐從衣曷聲集從木作梪音豆
郭注爾雅云梪謂禮器也非集義)。

菀蔣(上冤遠反本草云紫菀也一名青菀說文菀藥也下爵羊反說文蔣苽也並從草宛將皆聲苽音孤也)。

菅𦳋(上澗顏反下古壞反左氏傳雖有𢇇麻無棄菅𦳋郭注爾雅云菅茅類也聲類𦳋草中為索也說文並從草官
㕟皆聲音苦恠反集作􄎥亦通)。

讙呶(上吁袁反下奴交反毛詩傳曰號呶讙呶也考聲嘮呶聲皃也說文從口奴聲嘮音丑交反)。

晟論(成政反廣雅晟多也或作盛兩字義同)。

箱庾(想羊反毛詩傳曰大車之箱也說文從竹相聲文字典說或亦從草作葙下臾主反賈逵注國語云大曰倉小
曰庾庾積也謂禾稼積也說文倉無屋曰庾從广臾聲)。

嗢噱(上烏骨反廣雅嗢笑也埤蒼大笑也下強脚反考聲嗢噱大笑不自勝也說文並從口昷豦皆聲昷音溫)。

僶俛(蜜牝反下眉辨反考聲僶俛謂不倦息也毛詩傳云僶俛勉也說文俛從人免聲僶或從冈作黽)。

亟改(欺記反亟數也數音朔也考聲改字正從攴作玫)。

網屨(俱遇反蒼頡篇屨履也集作屨俗字)。

摛瑠璃(恥離反說文擒舒也從手离聲瑠音留正體字集作琉俗字)。

璩公(巨魚反人名也)。

而咏(榮命反說文亦詠字)。

辭鶯(厄衡反毛詩傳云鶯有文章鳥也文字典說從鳥熒省聲也)。

蔽祄(上必袂反下皆械反廣雅云祄㓨膝也考聲謂袴也說文祄袥也亦㓨膝也從衣介亦聲袥音湯洛
反)。

*** 集卷第二十五

瞻睹(都魯反與此覩字同)。

流遯(突頓反與遁字同)。

輶軒(酉周反毛詩傳輶輕也說文從車酋聲)。

慞惶(掌羊反考聲慞惶怖懼皃也)。

簪紱(上戢森反韻集云簪笄也或作􄎦古作𥯓集作簪說文以為俗字下粉勿反蒼頡篇紱綬也或作􄎧)。

宸扆(上慎人反考聲字也紫微宮曰紫宸天帝所居處也說文從宀辰聲下依豈反爾雅云戶牖之間謂之扆郭注
云牎東戶西也說文從戶衣聲牖音由柳反也)。

芟薙(上音衫下梯計反文字典說云薙除也從草雉聲也)。

膜拜(上忙博反前第十九卷釋訖)。

懸邈(尨剝反邈然曠遠之皃也從辵貌聲集從心作懇非也尨音木邦反)。

鷩弁(必袂反考聲云冕名也鄭注周禮云畫鷩雉所謂華蟲也說文從鳥敝聲敝音毘袂反)。

彥悰(族宗反僧名也)。

長撎(伊二反考聲撎揖也說文拜舉手下也從手壹聲)。

*** 集卷第二十六

喁喁(王恭反前第十九卷已釋訖)。

哨類(七醮反考工記云哨小也文字典說從口肖聲)。

蠶衣(雜含反周禮云內掌之職仲春詔后帥外內命婦始蠶于北郊說文蠶吐絲也從䖵音昆朁音千感反
集從天作蚕非也下同)。

瀹繭(上羊灼反說文瀹謂內􃶏菜湯中出之也或從𩰲作󳅊􄎨音歷集從火作爚亦通下堅顯反說文蠶衣也從糸
從虫從芇像蛾兩角相當也芇音眠集作璽俗字)。

遄彼(殊緣反毛詩傳云遄疾也爾雅速也說文從辵耑聲集從欠作歂音同上說文謂口氣引也未審孰是)。

撲揥(上普卜反顧野王云撲謂打捶之也下低戾反聲類揥損也說文並從手菐帝皆聲菐音同上)。

牲牷(上所耕反下絕緣反鄭箋毛詩云牛羊豕曰牲孔安國注尚書云色純曰犧體完曰牷鄭眾注周禮云牷純色
也說文並從牛生全皆聲)。

血膋(了彫反鄭注禮記云營腸間脂也說文或作膫)。

礿祭(羊灼反爾雅云夏祭曰礿郭注云謂新菜可灼也或作禴集從竹作籥謂管籥字非此義)。

賣鱓(蟬展反考聲魚名也山海經云滑魚也郭注云鱓魚似蛇也說文從魚單聲)。

抪設(普逋反字書𢾭也顧野王云敷舒也或作鋪)。

罝罘(䊢邪反郭注爾雅云罝猶遮也考聲罝免網也說文或作罝罝下扶留反鄭注禮記云取獸罘也說文亦取兔
罟也鄭注周禮云罟即網)。

蝍蛆(上甑力反下子餘反許叔重淮南子云蝍蛆一名吳公也說文並從虫即且皆聲)。

甘螮(怚太反考聲螮蛇也唐韻亦蛇也或作帶也)。

豺犬(床皆反郭注爾雅云豺脚似狗也說文狼屬也從豸才聲豸音池爾反集從犬作𤝔無此字非也)。

野干(葛寒反郭璞曰射干能緣木也廣志云採果於危巖高木也集從犬作犴非也)。

是􄎩(盈隻反考聲歷􄎩皮上病也正從􃾌集作􄎩俗字也)。

是􄎪(柳周反廣雅云􄎪病也顧野王云腫結不潰散也說文腫也從𤕫留聲集作􄎪俗字)。

是􄎫(樓豆反郭璞山海經云􄎫㿈也說文頸腫也從𤕫婁聲集作瘻俗字)。

*** 集卷第二十七

螺蚳(上力和反下直離反周禮云祭祀供蚳以受醢人鄭眾注云蚳蟻𡖉也說文從虫氐聲氐音低)。

濠梁(胡高反水名前釋訖)。

飢惄(寧的反郭注爾雅云惄如調飢也或作惄)。

睟容(思季反前釋訖)。

暕為(奸眼反人名也)。

西郵(有求反爾雅郵過也郭注爾雅云道路所經過也廣雅驛也說文從邑垂聲集作郵非也)。

汪濊(上烏黃反下威衛反顧野王云汪濊猶滂沱盛皃也廣雅水也濊或作􄎬也沱音達何反)。

憮然(無甫反何晏注論語云憮然謂其不達己意而非之也說文從心無聲)。

因𩇕(情井反賈逵注國語云靜潔也說文清飾也或從立作靖)。

兩袠(陳栗反或作帙古作袟集作𧙍非也)。

跬步(窺癸反禮記君子跬步不敢忘也方言半步為跬顧野王云謂舉一足也兩跬為步考聲作䞨集作跬通用也)。

懍厲(上林錦反下憐計反埤蒼懍亦悷也轉相訓也說文懍從心稟聲厲或作捩也)。

刖刵(下如志反孔注尚書云刵謂截耳也文字典說從刀耳聲)。

固鍇(上音固集作周誤也下界諧反言鍇堅也說文云九江謂鐵為鍇從金皆亦聲)。

穠華(女龍反考聲花盛皃也)。

愒曰(枯帶反左傳云玩歲而愒曰杜注云愒貪也何注公羊傳云愒急也說文從心曷聲)。

歊赫(上希嬌反顧野王云歊謂熱氣也說文囂嚻氣出皃也下虛厄反說文從二赤集作䓇非也)。

摠摠(賽來反廣雅摠動也古今正字擡摠振迅也從手思聲考聲正作摠集作揌俗字)。

􄎭偶(上批閉反下魚狗反郭注爾雅云亦謂偶􄎭也即轉訓字也說文􄎭妃也從女𣬉聲𣬉音蒲犁反妃音配)。

高懟(鎚類反說文懟怨也從心對聲或從言作譵也)。

寒凘(賜諮反王逸注楚辭云凘解冰也說文流冰也從冫斯聲集從水作凘水名也在北海)。

纔驗(在來反顧野王云纔猶近也或作裁集作絻非也或作纔俗字也)。

脩嫭(胡固反廣雅婟好皃也或作婟也從雩作嫮俗字也)。

睇人(啼計反鄭注禮記睇謂傾視也字義前釋訖)。

瓊畹(冤阮反前已釋訖)。

剡州(涉􃪙反越地名也)。

徐鑣(表驕反說文馬銜也從金麃聲麃音􃅏交反集從馬作䮽音祿野馬也非義)。

*** 集卷第二十八

荼蓼(上獨奴反爾雅云荼苦菜也下聊鳥反毛詩傳云蓼水草也說文辛菜也並從草余翏皆聲翏音劉救反)。

歉腹(謙簟反劉兆注穀梁傳云歉謂食不飽也從欠兼聲集從口作嗛謂口有所銜也非歉腹也)。

長塍(食仍反蒼頡篇塍畔也埤蒼埒也或從田作畻又作塖也)。

能瘉(瑜主反顧野王云瘉謂小輕也說文瘉病也或亦作愈也)。

青緹(悌奚反鄭注周禮云緹縓色也說文赤黃色也從糸是聲縓音宣絹反)。

向詡(吁禹反人名也)。

㤇惱(上於早反文字集略云懊憹悲心內結也㤇或作懊集從土作􄎮非也惱或作憹集從三止作􄎯非)。

無礙(魚蓋反凡經文作㝵或作閡集從亥作硋非也)。

鏦金(楚雙反子虛賦云鏦金鼓也埤蒼云樅猶撞也或從手作樅也)。

槮龜(森錦反郭注爾雅云今之作槮者聚柴木於水中魚得寒入其裏因捕取之說文從木參聲)。

嘯吒(謫亞反顧野王云吒猶呵叱也說文從口乇聲乇音竹革反)。

登陑(二之反考聲云陑河東地名也孔注尚書云陑在河曲之南也從𨸏或作隭也)。

蓼莪(我哥反詩云蓼蓼者莪郭注爾雅云今之莪蒿也說文從草我聲)。

簨業(詢允反鄭注禮記云簨所以懸鍾聲者橫曰簨飾之以鱗屬以大版為之業或從木作栒集作􄎰非也)。

虞倕(睡隹反郭注山海經云倕堯巧工人也)。

􄎱𤐷(上鮑苞反韻英云火熟物也或作𤇗下襖蒿反集訓云熱炙煨物今熟或作燠亦作爊古文作袞集中從鳥作
𪀀鷞未詳)。

弗傲(敖誥反杜注左傳傲謂不敬也考聲尒疋作傲亦作􄆔集從心作慠非也)。

介品(皆械反鄭注周禮云介龜鼈之屬水居者也說文從人從人集從魚作魪魚名也非介品之義)。

種彙(韋貴反周易彙類也前釋義訖)。

噆膚(上子荅反莊子云蟁蚉食膚通夜不寐也埤蒼齧也說文𠯗銜也或考聲正作𠯗)。

網罭(為逼反爾雅云九罭魚網也郭注云即今之百囊𠕀也說文從𠕀或聲)。

眾㚌(和果反方言凡物盛多為夥前已釋訖)。

慊慊(謙簟反考聲慊情切也說文從心兼聲也)。

閴其(傾伇反埤蒼云閴靜也從具音俱伇反前已釋訖)。

應訃(敷務反與赴字同也)。

*** 集卷第二十九

屠馘(穬獲反毛詩傳云馘獲也不服者煞而獻其耳曰馘或從國作􂍪又從耳作聝古文又作聀)。

貙虎(云誅反字指寵貙人出公牛氏能為虎異物銘云貙出公牛變化若神當其為虎不識為人也說文從豸區
聲豸音雉也)。

舳艫(上蟲六反方言舟後曰舳舳制水者也郭注云今江東呼拖為舳說文從舟由省聲拖它可反下魯都反李斐
注漢書云船前􄃾櫂處也說文船頭也從舟盧聲)。

入𦪙(貪合反考聲兩船併也文字集略云兩曹大舟也集作䑽俗字)。

成眚(生梗反孔注尚書云眚過也說文從目生聲也)。

慆耳(討高反蒼頡篇云慆和悅皃也說文悅也從心舀聲舀音同上)。

堙心(一隣反孔注尚書云堙塞也或作垔)。

馞起(盆沒反廣雅馞馞香也埤蒼大香也說文從香孛聲孛音同上孛從􃴎又從子􃴎音沸也)。

婉娩(上冤遠反下無返反考聲婉娩婦人柔順皃也鄭注禮記云娩媚也說文婉順也並從女集從曰作晼曰部無
此字晚謂日暮也未詳其深義)。

蹠實(征石反淮南子云鳥排空而飛獸蹠實而走也許叔重注云蹠蹈也又曰行也或作蹠字集從庶作蹠非)。

竛竮(上冷丁反下匹并反字書竛竮行不正也並從立集從足作跉通作跰非也)。

􂢄媼(上搦矮反考聲謂乳兒嫗也下烏晧反文頴注漢書云幽州及漢中皆謂老嫗為媼說文女老稱也並從女尒
昷皆聲昷音溫嫗音䊸矩反)。

遼􄊕(隳迴反前釋義訖)。

蟭螟(上子消反下覓瓶反列子云殷湯問於夏革曰夫物有巨細乎荅曰蟭螟者江浦之間名為麼蟲羣飛巢於蚊
睫之上栖宿去來蚊不覺也並從虫麼音魔跛反麼謂小也革音矜憶反)。

鯤鵬(上骨魂反下蒲甫反莊子云北溟有魚其名曰鯤化而為鳥其名曰鵬鵬背不知其幾千里也司馬彪注云鯤
大魚也說文從魚昆聲集從虫作蜫非也鵬從鳥朋聲)。

升岵(胡古反毛詩傳云山無草曰岵韓詩云山有木無草曰岵說文從山古聲)。

魏闕(巍貴反淮南子云心居魏闕周禮云謂天闕為象魏魏高大之稱也從委鬼聲集從馬作騩音貴字統云馬淺
黑色也非魏闕義)。

颲颲(連哲反聲類云颲風利也說文從風列亦聲)。

孤鶵(仕瑜反郭注爾雅云鳥生而能自食者曰雛說文或從隹作雛集作鶵俗字也)。

捦之(及金反埤蒼㩒捉也說文急持衣襟也或從攴作鈘又從禁作㩒)。

隗通(吾猥反人姓名也猥音烏罪反)。

蟲鳥(上逐隆反下彫了反義是蟲與鳥是兩字也集連作􄎲寫人深誤也)。

𦫀騁(上特登反考聲超也正作𦫀集作騰俗字也下檉領反集從央作駚誤也檉音逞貞反)。

並􃢣(軒偃反顧野王云今謂布張車上為􃢣也釋名車􃢣所以禦熱也說文從巾憲聲集作慢寫誤也)。

𥔐𥔐(坎合反說文石相𥔐聲也從石盇聲盇音合盇從大從血今俗通作𥔐集從盖作𥕤非也)。

嶮峭(上希撿反字指嵰嶮不平也考聲山高危皃也古今正字從山僉聲僉音妾鹽反􄎳音欺儼反下鍫醮反聲類
峭峻也或從𨸏作陗)。

巉絕(床銜反考聲巉巖山皃也或作嶄又作磛集作巉俗字也)。

䫻䫻(雲密反說文大風皃也從風日聲)。

蓁芿(上櫛巾反毛詩傳云蓁蓁草盛皃也廣雅茂也文字典說從草秦聲下仍證反考聲草密不剪也說文亦草
密也從草仍聲或從仍省)。

紆𡵒(上傴于反杜注左傳云紆曲也說文屈也從糸于聲下子結反張銑注六都賦云山曲曰𡵒說文從山
巳巳亦聲)。

捊磬(上扶尤反尚書云泗濱浮鏧孔注云水中見石可以為磨說文從水孚聲集從手作捊音蒲溝反韓詩
云捊聚也非磬義)。

吐澑(流救反集作溜俗字也)。

漣漪(上列纏反毛詩云河水清且連漪傳曰風行而水成文曰漣下倚冝反毛詩傳古直漪重波也說文漣漪
水波也並從水漣猗皆聲也)。

玞石(甫無反郭注山海經云武玞石似玉今長沙臨湖縣出之青地白文色葱蘢不可了也顧野王云即瑌石或琰
也說文從玉夫聲)。

神質(真逸反韓康伯注周易云質猶體也宋忠注太玄經云質軀也說文從貝斦聲斦音銀集從竹作筫非也)。

岧堯(上徒聊反下鷁消反考聲岹嶢山並立貌也郭注方言嶢高峻之貌也廣雅岧危也考聲或作岹嶢鷁音霓激
反)。

𡻱峗(上雷猥反下磑猥反考聲云𡾋峞山皃也或作𡾊𡾊𡻭古今正字峞從山危聲或作峞)。

巃嵸(上籠董反下葱􃴖反埤蒼巃從高貌也字義前釋訖)。

敞恍(上昌掌反蒼頡篇敞謂高顯也說文平治高土可以遠望也說文從攴尚聲下黃廣反考聲恍虛曠貌也與
集中字同文字典說云遠望也或作慌)。

嶤屼(吾骨反字指云屼禿山貌也古今正字從山兀聲作𡵉亦通俗)。

市廛(徹連反集從門􃓊非也)。

澄渟(狄丁反埤蒼水止也字書水滯也文字典說從水亭聲也)。

歊暑(希嬌反顧野王云歊謂熱氣說文嚻嚻氣出貌也字義前釋訖)。

白鷴皛(點姧反考聲白鷴鳥名也似雉白色有細黑文頰赤頂有青毛如絲腹下鳥孫愐唐韻云尾長五
六尺也文字典說從鳥閑聲下胡鳥反蒼頡篇云皛明也從三白)。

溪圻(忌冝反孔注尚書云圻界也說文從土斤聲)。

黃𦽌(丕逼反考聲草名也埤蒼云𦽌蔓生實可食也古今正字從草𤗚𤗚亦聲也)。

紅莓(梅軰反許叔重法淮南子云莓實似桑葚生江濱蒼頡篇可食也郭注爾雅云即藨音皮表反莓也子似
𧄏葐而大赤醋甜可食說文馬莓也或作􄎴也)。

蘡薁(上伊貞反下於六反毛詩傳云蘡􄎵草名也考聲云似葡萄而小子黑也說文並從草嬰奧皆聲奧音同上)。

青荄(界諧反爾雅云荄根也方言東齊謂根曰荄說文草根也從草亥聲)。

蟬引(常然反集從口作吲音施忍反禮記云笑不至吲也非蟬義)。

啁𠹗(上陟交反下磔戛反顧野王云嘲𠹗大鳥鳴也考聲嘲𠹗鳥聲貌也啁或作嘲哳或作𠹗並通用)。

廣廡(無甫反說文堂下周屋也從广無聲广嚴舟反)。

列徥柱(徥音池耳反郭注云言徥行貌也說文從彳是聲彳音逞尺反也)。

亘飛(居鄧反毛詩傳亘遍也集從糸作絙古文字也)。

瞪對(直證反埤蒼直視也說文從目登聲)。

𠁊塏(開改反杜注左傳云𠁊明也塏燥也說文高燥貌也字偏旁前釋訖)。

剗貪(察簡反廣雅剗削也聲類剗平也說文從刀戔聲音殘也)。

光爚(羊灼反字指云爚電光貌也說文亦光也從火龠龠亦聲集從僉作㷿旡此字書寫誤)。

𩇕而(情井反與靖同前釋偏旁訖)。

環釧(穿眷反考聲以玉金為環以貫臂也集從王作玔非也)。

伶俜(上音靈下匹丁反或從立作竛竮前釋訖)。

青緌(蘃隹反鄭注儀禮云緌冠飾也郭注爾雅纓也說文謂繼冠纓也紫青色也從糸委聲也)。

載鐊(藥章反鄭注周禮云馬靣上當顱也刻金為之所謂鏤鐊也毛詩箋云首上曰鐊也或作鍚)。

神莂(變拙反考聲莂謂審其善惡也埤蒼云莂謂穊種移􄎶之出也案與分別義同或作𧧸莂並通也)。

峛崺(上離紙反下移尒反字指峛崺卑而長也爾雅云邐迤沙丘郭注云謂旁行速延也或從辵作邐迤旁音蒲忙
反)。

貏豸(上皮彼反下池紙反考聲貏豸陂阪貌也從豸陂音叵波反)。

硱磳(上虧雲反下崱陵反王注楚辭云硱磳謂崔嵬𡸨嵎也說文從石困曾皆聲崔音徂迴反嵬音吾回反𡸨音
子余反嵎音王俱反)。

磈硊(上威鬼反下危鬼反埤蒼硱磳硊謂𨒅曲也說文並從石鬼危皆聲𨒅音鄉逆反磈集從言作誳音屈周易申
也硊從言作詭音鬼許注淮南子詭詐也並非硱磳磈硊之義未詳其祕奧也)。

坂坻(上發晚反謂險也下雉知反詩云如坻如京也說文坂亦坡或從𨸏作阪坻從土氐聲氐音帝奚反集從犀作
墀謂天子丹墀也非抵坂義)。

巀嶭(上前節反下研結反毛詩傳云巀嶭高峻貌也說文巀字從山𢧵𢧵亦聲嶭或作嵲又作㟴從􂏱)。

泓澄(烏宏反廣雅云泓㴱也說文亦深大也從水弘聲)。

碝石(儒兗反山海經云扶猪之山多碝石郭注云今鴈門山中有碝石白者如氷半有赤色說文石似玉也或從玉
作瑌)。

摛白(耻知反張銑注蜀都賦云摛發也說文舒也偏旁前釋訖集作摛俗字)。

篔簹(上運君反下黨即反左太冲吳都賦云竹則篔簹箖箊考聲皆竹名也文字典說並從竹員當皆聲箖音林箊
音於也)。

的皪(上丁歷反下零的反說文玓瓅明珠色也或並從玉作玓瓅也)。

垂葼(捴東反方言齊兖兾人謂小枝為葼或從竹作葼)。

濎濘(上丁冷反下寧定反考聲傾濘水貌也廣雅濘清也說文瀅也從水寧聲􄎷或作澒)。

獨𪄻(上同祿反下朿鍾反考聲鳥名也鄭注禮記云求旦之鳥也方言周魏宋楚之間謂之獨舂或謂之定
甲一名䳚音渴鴠音旦郭注云似雉五色冬無毛赤倮晝夜鳴也集作𪈌𪆊俗撰字也)。

鷗香(鳥鈎反南越志云江鷗一名海鷗也蒼頡篇云大如𡡅也說文鷗水鴞也一名鷖也從鳥區聲鴞音移驕反)。

鸊鷈(上并伇反下體低反方言野鳧小而沒水中者南楚之外謂之鸊鷈其大者謂之鶻啼郭注爾雅云膏可以瑩
刀也說文並從鳥辟虒皆聲虒音同上集作鷈俗字也)。

􄎸廣(號老反說文􄎹謂先氣㬶晧也從日從􄎺􄎺音公老反字從大而八分也從日從天者俗也集或作具或作
莫或作􄎻皆非也)。

荇蔆(上音杏郭注爾雅云荇叢生水中葉圓莖端長短隨水深淺江東食之呼為荇或作莕下力蒸反郭注爾雅
云蔆今之水中􄇊也說文從草淩淩亦聲􄇊音其記反)。

菡𧂄(上含感反下覃感反爾雅云荷芺蕖其花菡𧂄已發者為芙蓉也從草凾聲或作莟函音鴨陷反𧂄從草閻聲
或作萏集作􄎻欿不成字也)。

硉矹(上論兀反下吾骨反考聲硉矹大石皃也或從山作峍屼)。

隤陀(上徒回反說文墜下也或從心作憒下堂何反賈注國語云山𡶤曰陀說文從𨸏它它亦聲集作陁俗字也)。

鬖䯯(上翣銜反下踈加反考聲鬖䯯𩬇垂貌也並從髟音必遙反)。

熠燿(上尋立反下遙照反說文熠燿盛光也並從火)。

天潢(晃光反左傳潢汗行潦之水也一曰薦於鬼神也說文從水黃聲)。

曭朗(湯朗反古今正字􃽲莽不明貌也從日黨聲)。

香馝(頻蜜反埤蒼馝大香也說文從香必聲也)。

敫敫(羊灼反說文敫敫光流貌也從白從放也)。

之軷(槃未反)。

燔炙(上伐蕃反毛詩傳曰毛曰炰音蒲交反加火曰燔炕火曰炙說文云從火番聲也)。

听然(魚謹反說文听笑貌也從口斤聲)。

㟝嶁(上蒲口反下婁走反或從土作培塿)。

彫牆(上鳥聊反孔注尚書彫畫也說文從彡周聲集從鳥作鵰非也下匠羊反集從土作墻俗字也)。

碌䃚(上籠䔍反下葱祿反考聲碌䃚石不平皃也集從草作𦾯字書無此字作蔟謂聚老蠶也未詳其字理恐乖誤
也)。

氣讋(詹葉反說文失氣而言也從言龍省聲音潭合反亦前釋訖也)。

踧踖(上啾六反下精亦反馬注論語云踧踖恭敬皃也廣雅踧踖畏敬也踧或作踧說文踖從足昔聲集作蹙謂聚
也非踧踖義)。

江芄(音戈地名也亦号人名也)。

結縎(昆兀反廣雅結縎不解也說文縎亦結也或從心作愲也)。

𢡚悽(錯感反說文𢡚痛也從心)。

外陀(徒何反方言陀毀也集從人作他未詳)。

內𡉏(皮美反孔注尚書圯毀也從土)。

欻逢(吁勿反𦵮綜注西京賦欻忽也說文從欠炎聲集從邑作郯音彈甘反地名也非忽義)。

遰高(蹄計反劉逵注吳都賦云遰望懸絕也說文去也從辵帶聲)。

殞欷(欣既反何休注公羊傳云欷悲也蒼頡篇注餘聲也說文從欠希聲)。

傃殷(蘇故反鄭注禮記云傃猶向也從人)。

覛往(萌蘗反說文覛謂邪視也從見𠂢聲𠂢音普拜反集從永作𧠧俗字也)。

葆鬢(補道反漢書云人頭鬢如蓬葆之皃也說文從草保保亦聲)。

昏痼(孤誤反說文痼久病也正體作㽽)。

有殫(但干反考聲盡也)。

巨犉(潤純反爾雅牛高七尺曰犉毛詩傳曰黃牛黑脣犉亦曰犉也說文從牛)。

蕞尒(摧外反說文􄎼小皃也從草㝡聲集從手作撮誤也)。

競􄎽(毒冬反韻集及字書並云􄎽謂􄋽聲也或作􄎾也)。

捉弦(頡堅反文字集略云弦謂引弓也集從革作䩙非也)。

望旹(是之反古文時字也集從中作𣆊非也)。

駷順(粟勇反何休注公羊傳云謂挽銜走馬也說文從馬束聲也)。

矯轡(悲媚反集作𦇷不成字也已下同也)。

崎嶇(上綺冝反下曲俱反)。

䆿語(霓計反聲類不覺忘言也說文眠語也從㝱省臬聲臬音研結反集從口作囈非也)。

悲浹(僭葉反鄭注周禮云浹從甲至癸謂之浹毛詩傳云達也爾雅云徹也從水)。

涾沱(上潭荅反說文涾溢也從水沓亦聲集作沓非也下徒何反考聲謂滂沱水多皃也集作陁不成字)。

磵響(姦晏反假名將軍号也)。

剗跡(察限反廣雅剗削也聲類平也或從金作鏟集作剷非也)。

列陣(連徹反顧野王云列猶施列行次也集作迾音例非陣義)。

駿䭿(移質反說文馬有疾足也從馬失聲)。

嵞頂(毒都反考聲山名也或作塗假託用義也集從金作􄎿无此字也)。

伊耋(田結反爾雅耋老也毛詩傳曰八十曰耋說文從老至聲也)。

􃒠怒(皮祕反毛詩傳云不醉而怒曰奰說文正作􄏀從三犬三目二目為􄏁三目益也􄏁音眷)。

間隙(卿逆反說文從𨸏𡭽亦聲集從𠫤作郄地名也非間隙義也)。

策疑(楚革反禮記君車將駕則僕執策立於馬前也顧野王云策所以箠馬也從竹)。

姡卒(胡奪及方言姡狡也說文靦靣也從女䏦省聲考聲正作姡姡音胡刮反靦音天顯反靦亦不知慙也)。

飄猋(􂘟遙反郭注爾雅云暴風從下也或從風作飈集從三火作焱音艷非義也)。

􄏂􄏃(上七諮反廣雅􄌅􄌆難皃也顧野王云謂意疑伍佪也考聲正從走作􄌅又作趨集作𧿞字書无此字下覷余
反考聲正作􄌆廣雅從目作睢韻集作跙與集中字同)。

淜泳(上皮冰反爾雅憑河徒沙也說文謂无舟檝渡河也亦為憑字下榮命反郭注爾雅云泳謂潛水底行也說文
水永聲)。

阻涘(鋤滓反爾雅涘為厓郭注云謂水邊也說文從水矣聲)。

為泭(撫膚反考聲謂縛竹木於水上泭也文字典說泭編竹木也從水付聲論語作桴或作𣻜集從𨸏作附誤也)。

抱蹋(談合反說文蹋踐也從足􂰌聲音貪合反集從弇作􄏄字書旡此字)。

盻水(奚計反說文云盻視也從目兮聲也)。

􄏅􄏅(子辭反孔注尚書云孜孜不怠也說文從攴子聲集中或作敬字非也)。

攕羅(息閻反毛詩傳云攕攕猶纖纖也孔注尚書纖細也與此纖同)。

*** 廣弘明集卷第三十

櫂柁(上宅教反王逸注楚辭云櫂楫也方言楫亦謂之櫂或作棹下達可反釋名船尾曰柁柂亦拽也考聲拽亦柁
轉相訓說文作柁集作柂俗字)。

契明疇(上溪計反顧野王云凡相約束皆曰契杜注左傳云契要之辭也說文從大㓞聲㓞音口八反集從
手作楔誤也)。

糲心(蘭達反或作䊪)。

鳴禽(及金反集作𤢌非也)。

隙牖(卿逆反集作郄地名也非牖隟義)。

神轡(鄙媚反集作轡俗非也)。

咍雙玄(海哀反王逸注楚辭云咍笑也楚人謂笑為咍也或作􄏆)。

苕苕(狄彫反)。

隗隗(吾猥反說文高皃也從𨸏鬼聲)。

縹瞥(上漂眇反下偏滅反王逸注楚辭云縹謂視彗星光瞥瞥也說文縹青白色從糸票聲瞥謂纔見也從目敝聲
票音疋消反)。

染沌(垂綸反亦純字也)。

崑崿(上音昆下昂各反集作崿俗字)。

椅明翩(上倚冝反郭注爾雅云椅即楸也說文從木奇聲)。

婉孌(上惌遠反下攣遠反集作戀誤也)。

幵度(遣堅反集作幵俗字)。

崢嶸(查箏反下獲萌反集從營作巆誤也)。

摹太(目胡反)。

承蜩(亭聊反毛詩傳曰蜩蟬也說文從虫周聲也)。

纍危(傫委反或作絫)。

標靜(必消反顧野王云標表也說文從木票聲)。

捲華(厥苑反考聲捲收也或作卷也)。

蕭倅(崔碎反)。

文驪(里知反考聲千里馬也說文從馬麗聲)。

朏朏(芳尾反孔注尚書云朏明也說文從月出聲)。

間世(音世或有集本作垂撿諸書無此字作􄋈又與本韻不同未詳其述)。

桂剛(勞早反王逸注楚辭云􄏇榱也說文􄏇椽也從木𤊽聲尞音遼)。

石隥(登鄧反郭注穆天子傳云隥阪也或從足作蹬)。

􄏈未(譚感反考聲花未開曰􄏈字義前第二十九卷釋訖集作菡亦通)。

欺紿(臺乃反劉兆注穀梁傳云紿謂相欺負也說文紿疑也從糸台聲)。

舒䈚(臺改反郭注爾雅云䈚箭筍也說文從竹怠聲)。

珠琲(陪每反顧野王云琲謂貫珠之名也百珠為貫五貫為琲或作𤦅也)。

龍澳於六反毛詩傳云澳隈也說文從水奧奧亦聲也(於六反毛詩傳云澳隈也說文從水奧奧亦聲也)。

彫摵(子六反廣雅摵至也說文從手摵聲)。

緹慢(弟奚反前釋義訖)。

淮溆(徐與反考聲溆浦也)。

彩毦(而志反顧野王云謂毛羽為毦飾也說文從毛取聲)。

沈􄏉(侮輩反毛詩傳云􄏊病也正作􄏉集作痗俗字也)。

金錍(反閉迷)。

駸駸(磣森反說文馬行疾貌也說文從馬侵省聲)。

澡身(遭老反顧野王云澡猶洗潔也說文從水喿聲喿音蘇到反)。

山鶯(厄耕反毛詩傳云鶯然有文章也考聲鳥毛文貌也)。

瀏亮(上柳周反下良障反集從水作湸非也)。

鳴枹(扶謀反考聲枹擊鼓椎也集從孚作桴馬注論語云桴編竹木也名非枹鼓義)。

蘿蔦徬(上音羅次音鳥毛詩云蔦與女蘿施於松栢也說文蔦寄生草也從草鳥聲下蒲曠反說文徬附行
也從彳旁聲集從草作蒡非也)。

輜軒(滓箕反說文從車甾甾亦聲集作􄏋不成字非也)。

下迁(切先反說文迁進也從辵千聲也)。

㜪姒(瑟臻反考聲國名也)。

佽飛(此利反漢時材力官名也字義前釋訖)。

亟留(欺記反考聲數也雙捉反集作凾是咸字)。

百朗(郎黨反毛詩傳云朖明也亦作朗脼並通)。

遙遯(徒頓反說文遁遷也或作遁又作𨔵遁集從逐作𦟥誤寫)。

法頵(欝雲反僧名也)。

䬃灑(蘇合反)。

閩海(密彬反山海經云閩在海中其西北有山也說文東南越也從虫門聲)。

砭石(法廉反蒼頡篇云死㓨也說文以石㓨病也正作􄏌)。

橚槮(上小條反下山林反說文橚槮木長貌也並從木肅參皆聲集從蕭作橚誤也)。

寥寂(了條反集從水作㵳非也)。
一切經音義卷第九十九



一切經音義卷第一百

翻經沙門慧琳撰

  
  * 
音法顯傳一卷
慧超傳三卷　無行法師書一卷
肇論二卷　止觀門論二卷
安樂集二卷　寶法義論一卷
寶王論三卷　金錍決瞙論一卷
比丘尼傳四卷　觀心論一卷
群疑論七卷　十疑論一卷
浴像法一卷　罪福要行一卷
受用三水一卷　放生儀一卷
此卷除舊音者㪅新加四十一卷並未音皆上記。

右十七集傳論法等共三十六卷同此卷
音。

* 法顯傳

慨律藏(上開愛反鄭箋詩云慨歎息也古今正字從心既聲)。

慧嵬(外猥反僧名)。

耨檀國(上農屋反次但丹反鮮卑語人名也)。

張掖(下盈益反張掖砂漠地郡名也說文從手夜聲也)。

燉煌(上徒魂反下音黃漢書云燉煌郡名武帝後元年分酒泉置杜林以為古瓜州也作屯皇誤也)。

崎嶇(上起儀反下曲隅反已釋求法傳第一卷中此傳中從足作踦𨄅非也)。

粗與(上組魯反顧野王云粗猶略也說文從米且聲之也)。

氈褐(上戰然反說文從毛亶聲傳作旃亦通下寒遏反毛詩傳云褐毛布撚駞毛織為衣也從衣曷聲曷音同上也)。

焉夷國(上謁乾反前西域記已說)。

埵壺(上吐臥反下音胡說文云壺昆吾圜器也象形從大其葢也今作壺)。

鑿石(上藏洛反前卷已具釋)。

梯者(上體低反考聲云梯隥也可以登也古今正字從木弟聲傳文從足作𨁃非)。

懸縆(古恒反說文云縆大索也從糸恒聲傳作絙音桓非亦書寫脫去心也)。

曬衣(上色懈反考聲云曬暴也說文從日麗聲也)。

𧵍鴿(上矛候反顧野王云貿猶交易也爾雅云貿市也說文云易財也從貝夗聲傳作𧴵俗字也)。

𦋺膩色迦王(上居例反次尼利反梵語王名也)。

圓椹(上音員下知林反蒼頡篇云椹鈇椹也郭注爾雅云斫木質也古今正字從木甚聲亦碪􃳈並同)。

敲銅鈸(上巧交反說文云敲擊也從攴高聲下盤鉢反考聲云樂器名形如小疊子背有鼻以口相擊以和
樂也)。

噤戰(上琴錦反王逸注楚辭云閉口為噤說文從口禁聲亦作此唫也)。

銅𥁄(羽俱反何林注公羊云𥁄飲器也方言無足椀謂之𥁄說文飲器從皿亐聲傳作杅俗字也)。

霹靂(上匹覛反下零的反傳作礔礰並非也)。

蔚然(上委物反蒼頡篇云蔚草木盛貌也廣疋翳也古今正字從草尉聲也)。

旃柘摩那(上之然反次音𧀹此梵語外道女名)。

劈裂(上匹覛反下音列)。

嬈固(上乃鳥反說文云嬈苛也一云相擾戲弄也從女堯聲)。

羅犮私婆迷(犮音盤末反梵語婆羅門子名也)。

承櫨(鹿胡反說文云櫨柱上㪷也從木盧聲㪷音當狗反)。

二匹(繽蜜反爾雅云匹合也淮南子云五音之數五以五乘八節五八四十故四丈而為疋疋者中人之兩手度也
說文四丈也從匚從八八疊一匹八亦聲也傳作疋俗字也)。

殘跛(上才安反下波我反顧野王云跛蹇也說文行不正也從足皮聲)。

搏山(奔莫反)。

險巇(上枕儼反顧野王云險猶阻也賈注國語云險危也方言高也說文阻難也從𨸏僉聲傳作嶮非也下喜奇反
王逸注楚辭云險巇猶顛危也古今正字從山戲聲)。

乳􄏍(下美悲反即以牛乳煑粥也稠如糕麋俗号乳麋非典語)。

天獻吉祥草(獻音軒建反鄭箋詩云獻奉也進也鄭注周禮云古者奉物於君及尊長曰獻說文從犬
鬳聲鬳音言建反傳作捊非也今不取下文賈客獻𪍑亦準此釋不復再出也)。

𪍑蜜(上昌沼反正體字傳從少作􂌞俗字)。

一掬(鳩陸反廣疋云掬杼也說文人􄏎云兩手撮也從手從􄏎省聲􄏎音同上聲類作匊古文作臼義並同撮音倉
捋反)。

碓臼(上堆誨反下音舊顧野王云碓所以用舂也說文從石隹聲臼亦舂穀也古者掘地為臼其後鑿木或石而作
中點象形也)。

百甖(厄庚反亦作罌)。

榛木(上仕臻反考聲云草木茂盛也)。

拘驎(上音俱下栗珎反梵語古譯名俱倫也)。

拘睒彌(中苫􃪙反下蜜卑反梵語也)。

達嚫(上正達字下初靳反)。

梯隥(上體低反前已釋下登鄧反傳作蹬俗用字)。

挑眼(上眺彫反從手兆聲)。

白褺(恬協反正合作㲲今傳本盡作縶音砧立反非也詳其義例合是白㲲應從衣作褺於義亦失今冝作㲲是也)。

蒙積(資肆反說文云積聚也從禾責聲傳從草作𧂐俗字也)。

輀車(上尒之反釋名云與棺之車曰輀說文喪車也從車而聲傳作轜俗用非也)。

君墀(音馳梵語即銅瓶也)。

藜藿(上禮奚反下荒郭反郭注爾雅云藿小豆葉也考聲云藿豆苗也古今正字云菽之少者從草霍聲也)。

李嶷(魚殛反人名也)。

** 惠超往五天竺國傳上卷

閣蔑(眠鼈反崑崙語也古名林邑國於諸崑崙國中此國最大亦敬信三寶也)。

撥帝(上音鉢)。

葛辢都(中郎葛反蕃語也)。

蓱流(音瓶泛舶遠遊猶如蓱草浮於水上隨風不定也)。

鬄鬚(上體計反下相臾反南方夷人裝飾各異或鬄髮或剪䰅或文身或椎髻穿耳跣足朝霞哥縵例皆如此其字
或從弟作鬀或從刀作剃今傳文從髟作鬄鬚為正也)。

抄掠(上初教反下音略兩字並借用非本字)。

屯戹(上追倫反韻詮云屯塞也周易難也傳文從辵作迍是迍邅也下正體厄字從戶乙聲)。

迴路(熒𩓙反廣雅迴遠也從辵冋聲冋象遠界)。

翩翩(音篇翩翩者如鳥飛行之貌也)。

杳杳(􂑨小反韻詮云杳杳空遠也深幽也)。

掛錫(古畫反韻詮云掛懸也又吳音怪訓釋惣同或作挂)。

盼長路(攀慢又字書盼邪視也說文云詩曰美目盼兮從目分聲)。

撩亂(上音遼下音亂)。

山皅(怕巴反考聲照曜也花白皃也從白巴聲傳文從山作𡵟非也皅亦山阿也)。

倥倊(上苦貢反下惣貢反考聲云倥倊無歡情貌或從手作控捘心速也)。

牙嫩(奴鈍反考聲云小弱也或作㬉也)。

參差(上楚今反下廁緇反或前後左右也)。

邀祈(上音􂑨下音其或云祈禱也於靈神賢聖處乞願求福也)。

恰如(上坑甲反相似也)。

輥芥(昆穩反韻詮云手轉之令下也或從手作㨡以手轉也或作緷考聲云如車轂轉也)。

崎嶇(上起宜反下曲愚反前法顯傳中已釋並從山)。

槍矟(上七羊反下霜捉反長矛)。

麞鹿(上音章無角鹿也或名麃鹿麃音炮或名麂鹿音几皆麞之類也)。

玳瑁(上音大或作瑇下音妹考聲云龜類甲有文而鎣或作金色光淨無文理)。

龜鼈(上音歸甲蟲之最露者其類頗多具如爾雅說下編滅反黿之小者形圓龜之類而腹下無甲者)。

迸水(百孟反韻詮云迸散落也)。

嶷然(疑棘反出崖壁立高峻皃)。

渤澥(上盆沒反下諧買反大海噴湧也或云大鼇名也)。

湓穹蒼(上普悶反大波上湧也穹蒼虛空天也)。

𧺆竄(上正體走字從夭從止下倉亂反鼠走奔穴曰竄)。

黿鼉(上音元大鼈也久則有神能害人亦魅人下音陁水介蟲也形似守宮四足有尾身長五六尺皮堪為鼓皆有
方鱗如碁𡱈文)。

椰子漿(上音野遮反南方果樹名也形如芭蕉葉堪為席皮堪為索以縛船舶耐水而不爛且堅大舶盡用
其果大如盃𥁄有㓨􄊻甚堅為盞杓其內瓤白而甜如蜜味南方上味果也)。

木柵(下音策蕃人山居野處竪木為牆名為木柵柵字從木冊聲冊音同上象穿簡也)。

杆欄(上音干下音闌以木橫圍住處防禽獸等名曰杆欄也)。

錐頭(上音佳針之大者曰錐)。

壓舶(上音押下音白海中大船)。

拋打(上普包反以物遙投也下得冷反韻英云捶也)。

峻滑(上笋𨳝反山壁立也下還刮反不澀)。

聒地(上官活反聲聒耳也從耳舌聲)。

** 中卷

裸形國(魯果反赤體無衣曰裸或從人作倮亦從身作躶今避俗諱音胡瓦反上聲)。

擿笴國(上張革反下音哥蕃語也)。

吠曬(所界反)。

杖撥(半沫反從手)。

迄乎(香乙反)。

跣足(先典反)。

鶻𡀔(胡骨反魯字彈舌呼)。

自撲(龐邈反與雹音同邈音痝剝又痝音馬邦反)。

墳壠(上扶聞反下力家反)。

手掬(弓六反)。

波羅痆斯(痆音儜黠反梵語也文中從日作昵非之也)。

阿戍笴(音哥梵語也此云無憂王)。

插頭(楚匣反從手從千從臼會意字)。

頹毀(上徒雷反摧壞也)。

淼淼(彌褾反大水皃)。

一毯(他敢反)。

毛褐(寒割反)。

土堝(古禾反土釜是也)。

** 下卷

婆簸慈(波箇反胡語也)。

犛牛(夘包反長毛牛也傳作猫兒字非也)。

牙囓蟣蝨(上研結反蟣音几蝨音瑟傳文俗字相傳作風不成字也)。

磽磕(上巧交反下堪合反土陿山隘多石皃也)。

作傔(篋念反韻英云傔從也事主而隨行者也)。

手磋(倉何反或從手作搓二手相摩也傳中從足作蹉是蹉陀字非此用)。

餧五夜叉(萎偽反聲同畏與食也)。

􄏏捻(念協反手把衣角曰捻)。

拋身(拍包反投身入水池也)。

靉靆(上哀改反下臺乃反欲雨之雲舊發而密厚也)。

謝䫻(雲欝反胡語也或云謝越國屬吐火羅界)。

羶穢(上扇然反羊臭)。

氈裝(上章然反下音壯以氈為衫也)。

匙箸(上音時飯匕也下除慮反古今正字從竹從著省聲也傳文中從助作筯非正俗字也)。

胡篾(眠鼈反胡語也)。

播蔑(上波箇反地名也)。

峭嶷(上千笑反下冝棘反山高險峻)。

擘地裂(上音百)。

瀑布(上音僕懸流水也)。

頤貞(上音夷人名安西節度使)。

張莫􄏐(當浪反番語人名也)。

迦師佶𥠖(佶勤乙反胡語唐云䓗嶺鎮)。

薺苨(上齊祭反下泥底反藥名也言阿魏根似此藥而臭如大蒜煎成阿魏藥)。

囟沙(上撓交反白色石藥也鍍金作用似白礬而耎也)。

剋捷(下潛葉反)。

明惲(威粉反僧名)。

姓麴(穹六反羌姓也)。

邵子明(音紹亦人名也)。

* 荊州沙門無行從中天附書於唐國諸大德

倏經(上昇六反考聲云倏忽光動皃集訓云不覺光陰移改迅疾過時之也)。

翹英(秖遙反英字從草)。

解纜(上皆騃反上聲字若音賈者非也下藍淡反繫船索也從糸形聲字)。

殉命(旬俊反韻詮云亾身從物曰殉)。

寶嶼(徐與反上聲字海中洲與聲也)。

兩轍(纏列反韻英云車輪行轍跡也說文云從車徹省聲也)。

翎羽(歷丁反韻英云鳥羽也從羽令聲也)。

玄飆(褾姚反考聲云疾風也自下而上也從風猋聲也猋音同上)。

滄溟(上音倉海東海之別名也溟即北海之名也亦有南海)。

** 肇論序小招提撰　慧琳音

僧叡(唯芮反僧名也)。

善覈(行革反漢書其審覈之務也說文考實事也從覀敫聲覀音呼賈反論文從兩作𩅢非也)。

精搜(瘦鄒反杜注左傳搜閱也字書求也聲類索也說文從手叜聲論文作搜俗字非也)。

懿典(猗器反爾雅懿美也謚法云柔克有光曰懿體和居中曰懿毛詩傳大也說文從壹恣聲也論文從恣作懿古
文也)。

淵海(上恚涓反毛詩傳云淵深水也說文回水也從水象形水在左右岸中也古作困或省水𣶒論文作淵訛誤)。

猥生(烏賄反許慎注淮南子猥總凡也蒼頡篇頓也廣雅眾也說文犬吠聲也從犬畏聲)。

爰暨(其器反孔注尚書暨與也杜注左傳至也爾雅及也說文頗見也從旦既聲也)。

諺云(上言變反考聲云諺傳古語也左傳周諺有之是也說文傳言從言彥聲)。

所詭(歸委反毛詩云無縱詭隨韻詮云詐也廣雅欺也說文責也從言危聲一本云眾端所說詭說二字未知孰是
也)。

俟來(事滓反爾雅俟待也說文從人矣聲也)。

罄佛(上輕徑反毛詩云罄無不冝說文器中空也從缶罄聲)。

翰牘(上寒幹反毛詩云詞翰文翰藻翰翰墨者取其文彩如鷄也鄭箋云發舉如鳥之飛翰其中豪俊者文字典說
大鷄羽也從羽倝聲也)。

** 肇論上卷

漚和(烏侯反梵語也此云智也)。

迭遷(上田結反杜注左傳迭更也方言代也說文從辵失聲)。

噫聖(上於其反孔注論語云噫歎恨聲也文字典說痛傷聲也從口意聲蒼頡篇從言作譩訓同)。

㦍然(上五各反字書㦍驚也說文直言也從心㖾聲論文作愕俗字通用也)。

聆流(上歷丁反蒼頡篇聆聽也文字典說訓同從耳令聲)。

蜘蛛(雉知反下柱誅反博雅踟跦猶豫也正作躊躇也文字典說云蹢躅也並從足知朱皆聲也跦字論文作蹰俗
字偽也)。

殆非(上臺改反鄭箋毛詩云殆近也鄭注禮記云幾也說文危也從歹台聲也)。

滌除(上亭歷反孔注尚書滌除也說文洒也從水條聲也)。

虛豁(呼适反漢書云高祖意豁如也顧野王云豁達大量也文字典說通谷也從谷害聲)。

韜光(上討刀反蒼頡篇韜杜衣也說文劒衣也從韋舀聲)。

渾而(上胡袞反郭注爾雅渾水落皃也廣雅大也文字典說云無分別皃也從水軍聲也)。

明踰(庾朱反毛詩傳云踰越也說文度也從足俞聲或作逾訓同)。

弊瘵(側界反毛詩傳云瘵病也文字典說從疒祭聲)。

企懷(上詰以反毛詩傳云如人之企也司馬彪注莊子云企望也說文舉踵而望也從人止聲或作􄏑)。

恂恂(侚勻反孔注尚書恂信也王肅注論語云溫恭皃也廣雅敬也文字典說云均也從心旬聲或音詢也)。

清儁(遵峻反許叔重注淮南子云才過千人曰儁古今正字從人雋音旋兖反論文從乃作㑺誤也)。

㨻其(杉減反鄭注禮記云㨻之言芟也倉頡篇稍也說文􃭷也從丰斬聲或作漸)。

雖緬(綿衍反賈注國語云緬思皃也說文從糸面聲)。

旡恙(羊亮反爾雅恙憂也說文從心羊聲)。

致慨(開愛反淮南子云慷慨不得志憤壯也歎也文字典說惋憤從心既聲或作愾亦作嘅也)。

城塹(僉厭反左傳塹防門而守之周書無渠塹而守書一曰城隉也說文􃡕也從土斬聲􃡕音語訖反)。

􄊙悒(上亡倣反爾雅惘無也文字集略亦切誣也亦作𠕀說文作𣥙􃻒文作网下音於汲反大戴禮云終身守此悒
悒也王注楚辭悁悒也說文不悅也從心邑聲也)。

靜躁(遭到反謚法曰好變動民曰躁賈注國語擾也論語云未及之而言謂之躁文字典說動也從足喿聲)。

** 下卷

渺𣾘(上彌褾反文字典說渺漫也古今正字渺漭大皃也從水眇聲下茫牓反王注楚辭漭平也淮南子云濛澒漭
沅莫知其門也顧野王云廣大皃也文字典說浹漭也從水莽聲)。

廓然(上苦郭反鄭注禮記廓然憂悼在心之皃也廣雅空也說文從广郭聲)。

慌惚(上呼廣反下昏骨反老子云道之為物惟慌惟惚王注楚辭云失意皃也文字典說云云昏亂皃也並從心巟
怱皆聲)。

窈冥(上邀晈反郭注毛詩云窈幽靜也說文深遠也從穴幼聲論文作窈誤也下莫瓶反毛詩傳冥亦窈也郭注爾
雅云幼稚者冥昧也文字典說云幽也十六日月始虧也從日從六從冂聲也)。

怏怏(央亮反蒼頡篇怏懟也史記其意怏怏不服是也廣雅強也說文從心央聲)。

劃然(上花麥反孟子云毀瓦畫墁是也說文以錐刀劃也從刀畫聲援音喧也)。

蔚登(上威䫻反蒼頡篇蔚草木盛也周易其文蔚也顧野王云文綵繁數也文字典說云茂也從草尉聲也䫻
音雲欝反)。

竅體(上詰弔反鄭注禮記竅孔也說文穴也從穴敫聲)。

提搒(百萠反廣雅榜擊也漢書目榜百是也聲類笞也說文掩也從手旁聲也)。

憩七覺(上欺𦋺反毛詩傳云憩息也文字典說義同從心作愒訓用同)。

神驥(飢致反驥不稱其力而稱其德說文千里馬也從馬冀聲)。

玄樞(吹珠反周易云樞機口發韓康伯曰樞機制動之主也廣雅云本也文字典說扇樞也從木區聲)。

桎梏(上真曰反下公屋反鄭注周禮在手曰桎在足曰梏文字典說云桎手械也梏足械也並從木至告皆聲者也)。

胎􃱺(苦角反字書𣫢鳥手夘皮也說文卵已乎也從卵殼聲也)。

不撓(鐃絞反左傳云撓亂我同盟廣雅云亂也聲類攪也說文擾也從手堯聲)。

規矩(上癸隳反顧野王規猶圓也說文從夫從見下俱禹反爾雅矩常也馬融注論語云法也文字典說云規矩也
從矢巨聲亦作榘)。

譎怪(上古穴反鄭注論語譎詐也方言自關而東謂詐為譎說文權詐梁益曰謬天下曰譎從言矞聲或作憰也)。

不該(改哀反賈注國語該備也廣雅譖也方言咸也文字典說皆也從言亥聲)。

髣髴(上芳𠕀反下芳勿反漢書蔑陰髣髴相似也西京賦云髣髴甚如蔑是也文字典說聞見不諦也並從髟方
弗皆聲也)。

恬澹(上疊兼反孔注尚書云恬安也文字典說靜也從心甜省聲也)。

莫窺(跬䂓反說文窺小視也從穴規聲或作闚同也)。

人戢(簪歰反毛詩傳云戢聚也字林凡收藏物曰戢說文從戈咠聲)。

融冶(音野說文冶銷金鑄也從冫台聲)。

囊括(上諾當反毛詩傳云大日囊字書有底曰囊說文從橐襄省聲橐音託襄音相也)。

汪哉(烏光反杜注左傳汪池王注楚辭大水廣無極也漢書汪汪萬頃之陂也說文作汪水深廣也從水王聲下
音灾韻詮語助也說文言之間也從口􄏒聲􄏒音同俗作哉)。

** 止觀上卷沙門慧琳撰

智顗(魚豈反爾雅顗靜也聲類閑習也字書好皃也說文謹莊皃也從頁豈聲造論禪師名也)。

嫉妒(下都固說文婦妒夫也為名利起如準此應知從女從戶形聲字也有從后或從石皆非也)。

由藉(情夜反從草耤聲)。

說易行難(易音移施反行音幸耕反)。

階梯(上音皆考聲云登堂級也說文階也從𨸏皆聲下體𠔃反賈注國語云梯階也說文訓同賈逵形聲字)。

知觸(衝燭反止觀中𧢻俗字也下文更有並準此知之)。

掉悔(條曜反考聲動也說文搖也從手止觀中從心作悼非也是書寫人錯誤也)。

戲謔(上羲義反爾疋戲亦謔也考聲弄也說文從戈䖒聲䖒音義下香虐反郭注尒雅云謂相啁戲也說文謔即戲
也從言虐聲說文虐字上從虍下從仰瓜作山從亡者通俗字也)。

搔動(掃遭反考聲云􄉣動也或從馬作騷義亦通說文括也從手蚤聲蚤音早上從必作蚤古文爪字也括音關滑
反)。

二喘(川耎反儀禮云喘轉也漢書云邴吉見牛喘是也說文疾息從口耑聲)。

唌流(祥延反或作𣵿並俗字也說文正作㳄時人不審知為與次字相濫諸儒隨意競作不同束晢作唌賈誼作㵪
史籀大篆作𣶙從二水最太古不入時用說丈本作㳄從水從欠集訓云唌者口中滓液今依說文餘皆不取)。

煩躁(遭到反時用字也賈注國語云躁擾也鄭注論語云不安靜也顧野王云躁動也說文從走喿聲喿音桑到反)。

鑽火(祖端反火燧也世本云燧人氏鑽木出火從金贊聲止觀中從手作攢非也)。

儔量(宙流反𣊹字從童也)。

對治(上對字正從丵丵音牀學反從土從寸今俗從至非也下音持)。

憕懵(上登鄧反下墨堋反並去聲字考聲云懵精神不爽也並從心止觀從目作瞪矒並非也堋音北瞢反)。

** 止觀下卷

視瞬(水潤反說文目動也亦作瞚止觀中從䀏作眴是縣字俗用從旬亦非也)。

萎嚲(上委圍反字鏡云草木萎悴也或從歹作􃷫亦同也下多可反韻詮云草木萎垂皃也止觀委陀恐非也失
經意也)。

精鬽(眉祕反考聲云神鬼為恠也說文老物精也從彡鬼聲也或從未作魅或從勿作𩲐並俗字也今止觀中從女
作媚非也媚悅也美也愛也非經義)。

堆惕(上都回反下廳亦反說文堆字正作𠂤象形止觀中從土作垖非也惕字從心從易堆惡鬼名也不求字義)。

虎兕(上呼古反說文山獸之君也從虍足似人足故下從人下音似說文云獸也如野牛青色象形與禽离頭同止
觀從犬作􄏓非)。

兔麈(上土固反說文獸名也象踞兔頭與㲋頭同故從㲋省後􂘒象其尾也下音主說文鹿屬也大而一角從鹿主
聲入音篇篾反)。

龍鼉(唐何反說文水蟲也長文許似蜥蝪而大從黽單音郍從吅從里有從單者誤也止觀中下從龜非也)。

蛇蟒(上時遮反下莫牓反虵之最大者謂之蟒也)。

猴玃(上音侯下鬼籰反說文云大母猴也善顧眄玃持人猴者猿猴俗曰胡孫)。

狩精鬽(上音收呪反亦錯用獸守為正者也)。

匍匐(上音蒲下朋北反說文手行也並從勹勹音包形聲字也)。

剩食其人下文又云剩可為夫妻(剩音承證反俗字也亦楚郢之
間語辭也言剩如此者意云豈能便如此是此意也蓋亦大師鄉音楚語也)。

枯瘠(上苦孤反下情亦反何注公羊傳云瘠病也齊人語也從􃾌女戹反形聲字)。

噎塞(上烟結反考聲氣塞胷喉也食不下也下僧則反說文窒也從廾音拱從宀宀音綿從􄅼從土宀象屋􄅼猶齊
也􄅼音展也)。

* 安樂集兩卷音義慧琳撰

** 上卷

􄏔柬(上了彫反考聲􃹧理也通俗文作撩今時用多作撩說文􃹧擇也從手尞聲􃹧雖正體字為涉古難用集中從
米從斤作䉼非也下姦眼反考聲柬擇也說文分別柬之也從柬從八八者分別也俗用或從手從柬作棟誤也集中作
蕳非義也下文準此應知)。

辯諸(上別勉反鄭注禮記辯謂考問得其定也說文辯治也從言辨聲辨音變勉反集中作弁非此用也)。

鑽溼木(上祖酸反論語鑽燧改火漢書鑽猶鐫銳也說文所以穿也從金贊聲集本從木作欑非也下尸入
反顧野王云霑潤也考聲𣽈也說文幽溼也從一一覆也覆土而有水故溼也從㬎省集中作濕俗字非也)。

析乾薪(上星亦反孔注尚書析分也聲類作劈也說文破木也從木斤集中從手從片作㭊俗字非也)。

倣前(上放𠕀反考聲倣效也公羊傳依也說文從人作仿相似也從人放聲籀文作㐻)。

昞然(上兵皿反廣雅昞明也說文從日丙聲或作昺亦一也)。

搜原(上瘦鄒反前肇論中已具釋訖)。

偏𡱈(共獄反廣雅𡱈近也尒雅𡱈分也大戴禮諸侯各以其𡱈就位也毛詩傳𡱈曲也左傳各司其𡱈鄭注禮記部
分也說文𡱈促也從口在尸下復勹之象形字也)。

貿得(上矛候反爾雅貿市也賣也顧野王云貿貿猶市易也古今正字從貝丣聲丣音夘集中作𧴵訛也)。

倏尒(上舒育反王逸注楚辭云倐忽如電也廣疋倏光也蒼頡篇忽也古今正字往來倐忽也從火攸聲或從犬作
倏同用是也)。

鴆鳥(上沈甚反考聲毒鳥也郭注爾雅大如小鵰紫綠色長頸赤喙食蛇俗名潭鳥杜注左傳羽有毒也古今正字
從鳥冘聲冘音淫集本從酉作酖非也)。

可穌(素租反考聲云穌悟也孔注尚書息也鄭注禮記更息曰穌也聲類更生也古今正字從禾魚聲集作甦大周
朝偽字非也)。

馳騁(下程郢反說文直馳也形聲字甹音匹丁反集中從􃯸作騁誤)。

漱掌(叟皺反集訓云漱盪也盥洒其掌也說文從水欶聲欶音同)。

** 下卷

險徑(上希撿反顧野王云險猶阻也賈注國語危也方言高也古今正字難也從阜僉聲阜音輔集從山作嶮非也
下經定反廣雅徑邪也徑過也徑迹也不偱大道任曲而行曰徑顧野王云小徑路也說文步道也從彳巠聲)。

用磑(下五會反郭注尒疋云物堅也考聲云磨麥具也世本說公輸初作磑說文磨也從石豈聲)。

駛雨(上師廁反蒼頡篇駛疾也文字典說馬行疾也從馬史聲也)。

金幢(濯江反從巾不從心)。

禳此(上壤章反鄭注周禮却變異曰禳廣雅謝過也說文從示襄聲集中從手作攘非此義也示音祇)。

如餉(傷唱反廣雅餉遺也說文饟也從食向聲饟音餉)。

棘剌(上兢嶷反廣疋棘針也杜注左傳棘戟如也古今正字小棗叢生也從並朿集本從草作蕀非也下雌四反廣
雅鍼刺也從刀求聲集本作莿非也)。

霹靂(上片壁反下零的反前已且釋訖)。

􃮪獸(上正毒字也下收呪反說文從犬嘼聲集作狩冬獵也非此義)。

翱翔(上傲高反下象羊反鄭箋毛詩云翱翔逍遙也韓詩云遊也說文並從羽皐羊皆聲)。

昬耄(下毛報反禮記云八十九十曰耄杜注左傳亂也古今正字從老毛聲)。

煢煢(葵營反考聲㷀孤也孔注尚書單也毛詩傳云無所依也說文從卂熒省聲集作焭俗字也)。

忪忪(蒼紅反埤蒼云忪忪遽也聲類速也又音鍾集訓云忪忪心動也古今正字怔忪遑遽也從心公聲遽音渠御
反遽猶急也)。

* 寶法義論稠禪師撰　慧琳音

瞽俗(公午反考聲云無目謂之瞽釋名瞽眠也眠眠然如瞽皮目象以名之說文云目但有昳如鼓從目鼓聲)。

深阱(情郢反鄭注周禮云穿地為壍所以捕獸也禮記馸而內諸窖獲陷阱之中廣雅坑也古文作􄁤說文云陷也
從𨸏從井并聲也)。

僉日(上妾閻反郭注方言云僉同也廣疋云多也說文皆也從亼從吅從从亼音浸入反吅音萱从音從也)。

遞為(上提禮反爾雅云遞迭也古今正字更易也從辵虒聲或作递古文也虒音徙貲反論文作遞俗用不成字也)。

黏外(上躡廉反考聲云黏黏也蒼頡篇云合也說文相著也從黍占聲論作粘俗字通也)。

之黐(勅知反廣疋黐黏也古今正字有樹脂黏著可捕鳥者為黐樹也從黍离聲論文作𥻿俗字訛略也)。

殞矣(上雲窘反考聲云殞𣦸也文字典說歿也從歹員聲或作隕論文作殞當此義也)。

網鞔(末盤反網鞔者如來手十指間有肉網相連如鵝王足而有文彩猶如羅文名曰網鞔)。

** 念佛三昧寶王論三卷(上卷)慧琳

明齅(下休宥反說文云以鼻就臭曰齅從鼻臭聲也)。

錙銖(上滓師反。下音殊。案孫子九章等經云凡稱乙所起始於黍。十黍為一絫。十絫為一銖。六銖為一錙。錙即分也。
音汾問反。四分為一兩。十六兩為一斤。三十斤為鈞。四鈞為一石。即一百二十斤也。謹撿諸字書說錙而有三別。案風俗
通義云銖六則錘。二錘則錙。二錙則兩。計此說則半兩名錙。一分名錘。二十四銖為一兩。唯此一書獨異於眾典。諸字書
多同一說。謹案字林字統字苑字鏡韻集韻略韻譜韻英文字集略文字典說古今正字。及案說文九章等經一十三家。
並同以六銖為錙。即四錙成兩也。鄭玄注禮記以八兩為錙。集訓韻詮効鄭生言八兩未詳此義何所從來今故疏出諸
家異同取捨任隨所見。今且謹依九章算及取多說以六銖為錙定矣。風俗通義及以鄭玄未詳其由莫測古人幽旨也)。

慢幢(下濁江反案慢憧者欺侮不敬也傲慢放逸吾我自高猶如幢利故喻焉)。

稜層(上勒恒反下賊恒反高舉之皃也)。

糠𥢶(上抗岡反聲類云糠穀皮也古今正字從米康聲下口外反字書云麤糠也說文亦糠也從禾會聲論文作糩
俗用字誤也)。

罹此(上里知反郭注爾雅罹憂也考聲云被也遭也古今正字云思慘毒也從网惟聲論文從四作罹俗字也)。

之稱(昌證反下文同)。

嬖女(上篦䛧反廣雅云嬖接媚親也劉凞注謚法云以色事人也說文云便嬖思愛也從女辟聲篦音閇迷反謎音
迷嬖反)。

顛蹶(俱月反)。

鈇質(上甫于反公羊傳云不忍加之鈇質也又云斬􂑨之罪也禮記諸侯賜鈇鉞然從殺也古今正字莝斫也從金
夫聲莝音七座反)。

刳膓(上苦胡反顧野王云刳空其腹也蒼頡篇云屠也說文云剔也從刀夸聲夸音丘于反剔音聽的反)。

俎肌(上葅所反方言俎亦肌也字書云俎几肉也文字典說云盛物器也從半肉在且上也)。

聆佛(上歷丁反蒼頡篇云聆聽也說文義同從耳令聲也)。

怨仇(下舊尤反孔注尚書仇亦怨也說文讎從人九聲)。

逐塊(下魁會反考聲云塊土塊也鄭注禮記云土塸也說文從土鬼聲或作由也)。

** 中卷

袪有漏(上去魚反考聲云袪去也文字典說文披斬其袪也從衣去聲也)。

不眴(玄絹反王逸注楚辭眴視皃也文字典說當扈馬食之不眴也從目旬聲也)。

汦􃫝(上攴氏反考聲云汦上也著也說文山也從水氏聲或作坁同也)。

駸駸(七林反毛詩云載驟駸駸也說文馬行疾皃也從馬𠬶聲𠬶音上同)。

木槵(還慣反考聲木名也)。

辟散(上并癖反杜注左傳辟理也韓詩云除也文字典說法也從戶從辛從口會意字)。

隤年(上隊雷反考聲云隤邪也韓詩云遺也從阜貴聲也論文作頹非此義也)。

朝􄏕(雖翠反孟子云其生色睟然顧野王云潤澤之皃也又文典說從目卒聲也)。

** 下卷

以枹(音孚顧野王云枹擊鼓鎚也說文擊鼓杖柄也從木包聲論文作桴非此義也)。

苑囿(尤救反考聲云囿園也鄭注周禮今之苑也說文苑囿有垣者也從口有聲也)。

搰搰(魂骨反考聲云搰搰用力不已也文字典說云穿也從手骨聲者也)。

逆楔(下先節反說文櫼也從木契聲)。

閼伽(上安曷反梵語)。

騁棘(上勅領反韓詩云騁施也杜注左傳云走也馳也廣疋奔也說文駈也從馬甹聲音四丁反論文作聘非也)。

之誚(上樵耀反考聲云誚笑也尚書云責讓也蒼頡篇云訶也文字典說也從言肖聲)。

懵學(上墨崩反說文懵不明也從心瞢聲瞢音同上)。

* 金錍決瞙論一卷慧琳撰

探賾(上錔南反文字典說云探遠取也考聲云探試也下崢責反考聲云賾深也深貪也易曰聖人有以見天下之
至賾賾幽深稱也從􃫫責聲者也)。

􄏖聲(上撿未得應是字錯也)。

怳然(上況往反考聲云怳忽𢠵怳魂失守也狂也老子云道之為物惟怳惟忽楚辭云臨風怳𠔃王逸曰怳失意也
說文狂皃)。

剝皮(上邦邈反文字典說云裂也割也易曰山附於地剝剝也從力彔聲)。

析骨(上先狄反文字典說云斫木也詩曰析薪如之何匪斧不𠑽又分析也從木斤考聲云或從片龠作析非也)。

剜身(上椀丸反文字典說刻削也從刀宛聲)。

𧴵香(上矛候反文字典說云𧴵易財也正作貿詩曰抱布貿絲從貝夘聲論作𧴵通俗也)。

陷他(上咸𤟟反考聲云陷穴也潰也正作陷論作陷通俗也)。

長罹(下麗知反詩曰民莫不穀我獨于罹正作罹古作𢥗從网)。

令緝(下侵習反正作緝緝繢也書曰聿求元聖與之勠力緝寧邦家詩曰穆穆文王緝凞敬止從糸也)。

矰繳(上子登反周禮矰矢用諸弋射鄭玄注曰結繳於矢謂之矰矰高也考工記矰矢弓所用也矢羽名矰論作矰
非也下之略反生絲縷也弋繳也正作𦅾或作此繳)。

纔分(上在哉反考聲云纔暫也正作纔論作此纔通俗用)。

** 比丘尼傳序慧琳撰

之儔(長流反韻英云儔匹也)。

慕驥(上慕字下從心驥音冀考聲云駿馬也說文云千里之馬也從馬異聲冀字從北也)。

貽厥(以之反考聲云貽遺也厥其也遺及子孫)。

蟬聯(上善然反下列纏反連綴也不斷絕也)。

訛紊(上五戈反下音問訛謬也紊亂也從糸文聲也)。

岳跱(上牙角反五岳高山也下持里反集訓云眾山特立者也)。

搜記(瘦𨜈反考聲云求也形聲字也)。

** 比丘尼傳第一卷

虹霓(上音紅下藝鷄反韻詮云虹霓螮蝀也)。

東𦯜(活官反地也在吳越也)。

志槩(該礙反考聲云槩節也謀略也從木)。

綰髮(彎睆反韻英云繫也考聲云結也說文從糸官聲睆音關患反上聲字)。

亟開(兢力反俗字也正體作苟考聲云自急勑也韻英云敬也從廾從句者也)。

烏巢(柴爻反鳥窠曰巢象形在傳中作摷不成其字也)。

慊至(謙簟反鄭注禮記云慊厭也孟子不慊於心劉熈云快也是也從心兼聲也)。

沾濡(上知廉反下音儒考聲云沾濡溼者也)。

賑給(之忍反尒疋賑富也說文從貝辰聲也)。

鏗鏘(上客耕反下七羊反禮記子夏曰橦擊鍾鼓之聲並形聲字也)。

王忱(甚林反人名也)。

** 第二卷

玄藻(音􄉀韻英云文藻也從草)。

慧瓊(葵營反玉之美者說文云赤玉也從玉也)。

孟顗(冝豈反考聲云顗靜也謹敬也從頁豈聲也)。

闔眾(上音合閉也)。

襈衣(仕眷反埤蒼云緣屬也釋名云青絳色從衣從巽聲也)。

􄊪􄊪(音尾考聲云美也勉也進也從文從酉從爨省轉注字也)。

羸憊(上力追反弱也下音敗考聲云病甚也力極也從心備聲備音被也)。

歐陽(上嘔侯反虜達官姓一也)。

歔欷(上音虛下音希韻英云哀泣也)。

攜一(惠圭反提接也)。

駭𦨕(諧芥反馬驚也下服字從舟㞋㞋音並同上)。

鮭米(上核皆反陸坈上疏云給其鮭粮是也或作膎乾魚)。

不闚(犬規反集訓云門中竊見也)。

關顙(桑朗反考聲云頟也文字集略云面上也從桑)。

確然(腔岳反考聲云堅固也古今正字不也從石從寉省聲搉音角或從高作碻也)。

** 第三卷

言謔(香約反爾雅戲笑也)。

燈爥(鍾辱反從火屬聲文中從属作燭非)。

剖毫析滯(上普口反次胡高反析音星亦反俗字也正從木從斤或從片)。

蔬糲(闌怛反韻詮云脫粟米也從米厲聲也)。

締構(上音挺計反下鈎后反)。

涅不緇(上年結反下滓師反)。

磨不磷(上音摩從石下力陣反孔注論語云磷薄也白者染之而不黑故涅不緇也)。

氳靄(上欝雲反下衰蓋反煙靄雲垂布貌)。

高祖毓(音育人名也韻詮云毓稚從每㐬聲)。

** 第四卷

粉黛(音大韻英云黛青色女人可以畫眉也或黑色也)。

鼾睡(上寒岸反寢息聲)。

覘視(勅燄反考聲云覘候也竊視也會意字也)。

葉粽(上閻接反苽葉也下音總蜀人作去聲呼粽子亦俗字也正體從米從㚇作糉即五月五日楚人所尚糉子是)。

𣶒賾(上恚緣反韻詮𣶒深也下柴格反韻英云深邃難知也從𦣞貴聲)。

不斅(爻教反韻英云斆學也)。

雩塖(上音于下音乘雩塖小山名也在乾州前高僧傳第四卷中已具說亦是縣名也傳中從山作嶀嵊並非俗
字也)。

* 觀心論(大通神秀作)慧琳音

涓流(決緣反顧野王云涓涓小流也說苑云涓涓不壅將成江河是也並從水)。

波濤(道勞反蒼頡篇云濤大波也許叔重注淮南子云潮水踴起遷者為濤從水從壽聲)。

羶腥(上傷然反韻英云羊羯臭也下音星魚腥穢也見集訓或作胜也)。

糠麩(上可郎反字書云穀皮也下音敷集訓云磨麥為屑羅去細䴮麤者名麩麥皮也)。

鑄寫(上朱𡦗反考聲鎔寫也顧野王云洋銅為器曰鑄也)。

𧺆驟(上正體走字也下愁瘦反考聲聚數也集訓云馬疾步小走也從馬聚聲也)。

畫碌(上華罵反借音用也本音獲從聿聿筆也從田從一一界也會意字下音龍燭反彩色也出石中形聲字也)。

* 群疑論七卷(闕本未音)

* 十疑論一卷慧琳撰

羽翮(上羽字象形字也下衡革反尒疋羽本謂之翮說文翖羽之根莖也從羽鬲聲)。

膖脹(上朴邦反下張亮反)。

爛壞(郎旦反從火下懷恠反自破曰壞也)。

* 具錄西國浴像儀軌(慧琳集并音)

銅鑞鍮石(銅則赤銅白銅鑞音拉即白鑞鉛錫鍮音偷石吹於金皆充器)。

蠃罄(上魯和反海嬴也吹為法音供養罄音輕逕反鍾類也或銅或石取聲)。

搵取(溫困反頭沒水也)。

翹指(祇姚反頭起也)。

甜脆(上定閻反甘也下詮歲反從月危聲)。

倮體(華瓦反赤露身體)。

小杓(常斫反有柄盂)。

之儔(音稠)。

* 說罪要行法

齧半(砑結反淺咬也從齒㓞聲㓞音慳八反)。

謦欬(上輕郢反下開愛反韻英云喉中聲氣通也)。

奧箄迦(梵語文中自解箄音匕)。

特𢽽拏伽他(欹音欺也)。

脫屣(師滓反屣屨也)。

筒槽(上音同下音曹)。

七塊(苦外反)。

塼板(上音專下班簡反)。

* 受用三水要法

濾漉(上音慮下音鹿)。

鎗杓(楚庚反考聲云鼎類也俗作鐺下常藥反俗字也古文正體單作勺象形)。

負擔(上扶武反下躭濫反從手)。

* 護命放生法

䖵蟲(上音昆下逐融反經中作蜫俗字非也)。

銅鈕(尼肘反)。

擡系(上音臺以手舉物也下奚計反可以提攜也從糸從􂘒者也)。

鐵鐶(音還)。
一切經音義卷第一百



* 重校一切經音義序


一切經音義一百卷。唐慧琳法師撰。續音
義十卷。燕京希麟法師撰。二書網羅古訓音
釋。梵經摭拾纂廣色孕彌富攷正聲義辨覈
字體大氐遵漢魏經師遺說。而旁取唐已前
各字書。華藻雲披妙義綸貫。煥乎燦乎。洵有
可觀者焉。琳書既兼攬玄應慧苑窺基雲公
四家音訓。復親承不空三藏指定梵文音義。
上通秦渭。近挹隋唐。乃至西土方言人文地
理亦皆不遺不溢。囊括群有理事無礙。信乎
無美而弗備也。麟師續撰一稟琳公家法。擷
華成鬘。積壤崇山。探賾闡微。克紹前美。經
云。善能分別諸法相。於第一義而不動。若二
師者可以當之矣。至如所采。此方舊典尤多。
可補散亡。如引說文。􄏗(古鞾字)字嬉字等皆今本
所無。足徵許書之闕。引漢已來各家經注。併
蒼頡篇通俗文埤蒼廣蒼字林字統字指字典
字書聲類韻略纂韻韻詮韻英諸書。及桂苑
珠叢古今正字文字集略文字典說開元文字
音義等。今皆原書久佚。堪資補輯。其餘可據
以證今書錯脫者。尤難指屈數。雖間有一二
俗書孱雜。明眼人自能別擇。要不害其所長
也。琳書成後。於大中五年。奏準入藏。麟書
則述在偏方。時值季世。旋經兵燹中土文喪。
高麗使人於北方求得之。宋初並刊入藏。由
是復傳至日本。百九十年前。彼國有忍澂律
師。發願重刻。依雒東緣山麗藏鈔寫(此麗藏即海印寺藏
明天順二年所印)文多疑誤。近弘教藏本原文仍依麗
藏。別用澂本參校之。本精舍重印大藏。即據
弘教本為式。音義一部舊有六種。夾注縮印
每遇繁密處。手民苦其朦混謝弗能任。宗公
與予謀。琳麟二書別取澂師刻本。裁為兩層。
縮以石印。大小如今本。用備藏經之數。餘四
種無單本可得。即姑置之(海山仙館叢書有玄應音義。守山閣叢書粵雅堂
叢書並有慧苑音義。皆係叢刻無別行本)予以琳書雖稱專箸。而玄應
慧苑二書實括於內其晉。可洪音義三十卷
音備而音疎宋處觀大藏音三卷尤簡之簡
者。不得已舍彼取此可也。惟是澂師舊本寫
刻多譌。非經修治殊難適用。雖今限于時日。
亦聊以隨分盡力焉。時維壬子秋月。爰與同
人重校澂本。取弘教藏中麗藏慧琳希麟二
書。及麗藏玄應書。宋元明藏玄應書。麗藏慧
苑書。宋元明藏慧苑書。麗藏可洪音義之玄
應書慧苑書。海山仙館玄應書。守山閣並粵
雅堂慧苑書。與經注說文等書。互相對勘。每
至譌脫倒賸之處。即參以眾本。折衷古義。去
短從長。疑者闕之。嘗有一紙之中修訂至數
十字者。蓋唐世寫經多用行體。展轉傳鈔易
滋舛繆。又數百年來四國之緇素尟有為之
點校者。故如此也。日本敬首師舊嘗有校譌
之作。然別自為書。今無其本。我國詁訓家現
有閩中王少樵先生箸。有玄應書引說文校
異五卷。慧琳書引說文校異十二卷。皆可為
此書輔似。予於校錄之暇。亦頗有條記疏列
得失具釋藏丹鉛記中。今校未及半已校者亦尚未覆勘
而藏經出版期迫。重以友人敦促勉。先付印
以副購閱者之期望。其未校者仍以暇日賡
而成之焉。昔段金壇注說文解字阮芸台校
群經注疏。但得玄應慧苑之書。尚多正譌補
闕。若更得此二書。重加校輯。其精密又當何
如固不僅有裨于梵典文義而已也。雖然世
諦真諦同歸不二之門。文持義持等示一中
之的。因示月以標指。豈入海而算沙。覽是書
者果能離邊情融性相。何文字之可言。又何
文字之不可言哉。世有同志匡予不逮。幸垂
示焉。劍邑黎養正序於滬上頻伽精舍之校
經堂。