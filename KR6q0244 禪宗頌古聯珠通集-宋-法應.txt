#+TITLE: 禪宗頌古聯珠通集-宋-法應
#+DATE: 2016-06-11 12:30:15
#+SOURCE: github.com/kanripo/KR6q0244 master 814c728d                

* 禪宗頌古聯珠集序　　　　　　　雞一
(寧武軍承宣使提舉隆興府王隆萬壽宮武功郡開國侯張掄撰)

西方聖人為一大事囙緣故出現於世後以
正法眼藏付囑迦葉傳至二十七世而達磨
入于中夏設大法藥開甘露門直接上根不
立文字迨今六百餘年獲菩提者不可勝數
雖其心以無傳而傳其法以無說而說然機
緣偈頌前後寖多玉句金章公案具在池州
報恩寶鑑大師法應甞囙禪恱餘暇裒集採
摭由佛世尊以至古今宗師凡得機緣三百
二十五則頌古一百二十二人目之禪宗頌
古聯珠集可謂毘盧藏內全􂊂眾珍栴檀林
中莫非香木開悟知見利益後來鋟木流通
豈曰小補以予夙慕宗乘樂推法施請為序
引不獲固辭。

淳熈嵗在屠維大淵獻冬序

** 本序

法應自昔南遊訪道禪燕之暇集諸頌
古咨叅知識隨所聞持同學討論去取校定
三十餘年採摭機緣三百廿五則頌二千一
百首宗師一百廿二人編排成帙命名禪宗
頌古聮珠集願與天下學般若菩薩共之雖
佛祖不傳之妙不可淂而名言初無字書安
有蜜語臨機直指更不覆藏徹見當人本來
面目故諸佛以一大事囙緣出現於世譬喻
言詞說法開示欲令眾生悟佛知見豈徒然
哉池陽信士裒金刻板以廣見聞為大法光
明之施。

淳熈二年乙未臈八日編次謹書

** 通集序

夫鼻祖西來不立文字直指而巳時
門人又有所謂不執文字不離文字而為道
用巳向第二機矣故有汝淂吾皮之記道不
在言也審矣子以為何如曰非也道不在
於言言而當終日言於道庸何傷否則一語
猶以為贅也爰自一華敷而五葉聯芳六世
傳而兩𣲖支衍機緣公案五燈燁如諸祖相
継有拈古焉有頌古焉拈古則見之於八方
珠玉類要等集頌古則有寶鑑大師宋淳熈
間居池陽報恩採集佛祖至茶陵機緣凡三
百二十有五則頌古宗師一百二十有二人
頌二千一百首目之曰禪宗頌古聮珠樷林
尚之而板將漫滅因念淳熈至今垂二百載
其閒負大名尊宿星布林立頌古亦不下先
哲惜乎聮継之作𨷂如也每慚濫廁宗門且
有年矣禪無所悟道無所詣欲作之復止之
趑趄者亦屢矣元貞乙未叨尸義烏普濟山
院事簡輙事續槀僅淂一二萍梗之踪或出
或處隨見隨筆廿三四年間稍成次序機緣
先有者頌則續之未有者增之加機緣又四
百九十又三則宗師四百二十六人頌三千
􂑆五十首題曰禪宗頌古聯珠通集將募板
行與後學共惑者曰道不在是拈華微笑三
拜淂髓初無一語與之而昭昭於心目之間
道播無垠烏有如今日叶音韻事言句簧鼓
後人俾其棄本逐末誠可歎􂭨予咲而不荅
良久乃歌曰五雲影裏神仙現手把紅羅扇
遮面急須着眼看仙人莫看仙人手中扇巳
而謂之曰子所論者手中扇也予所集者果
在扇邪噫知我罪我其惟此集乎。

時延祐戊
午六月旦前住紹興路天衣萬壽禪寺錢唐
沙門普會自序

佛祖葛藤水浸不爛火燒不壞枝聮蔓衍派
布無窮禪宗頌古聮珠者寶鑑大師法應集
魯菴會公續集鋟梓行世久矣近以佗故其
板散落人間洪武已巳夏余慮其亡失託道
友收贖庋藏于大慈山之幻居實六月廿八
日也明日舊置板處火作風烈燎及千數百
家吁斯亦異矣然佛祖葛藤其果靈驗如此
耶抑神物護持而致然耶敬捐衣資命工補
完用廣流通永延慧命囙書其淂板所由之
異庸識嵗月云。

洪武二十五年嵗在壬申二
月十有九日
中天竺住山沙門幻居淨戒識


禪宗頌古聮珠通集卷第一　　　　雞一
(池州報息寺沙門法應集　紹興天衣禪寺住持普會續
　僧錄司右闡教兼鍾山靈谷禪寺住持淨戒重校)

  
  * 佛世尊(一十九則)
  * 文殊(四則)
  * 舍利弗(一則)
  * 賔頭盧(一則)
  * 殃崛摩羅(二則)
  * 那吒(一則)
  * 七賢聖女(一則)
  * 城東老姥(　則)
  * 維摩(一則)
  * 傅大士(七則)
  * 善財(五則)
  * 布袋(一則)
  * 跋陀尊者(一則)
  * 誌公(一則)
  * 天台智者(一則)

「釋迦牟尼世尊初降生一手指天一手指地
周行七步目顧四方云天上天下唯吾獨尊
後雲門云我當時若見一棒打殺與狗子喫
貴圖天下太平瑯瑘覺云可謂將此深心奉
塵𠛴是則名為報佛恩。」
【
頌曰。

「　四月八佛降生日指天指地稱第一九龍噴水􂗩金軀摩訶般若波羅蜜(洞山聡)」

「　指天指地語琅琅送語傳言出𦘕堂使者尚能多意氣主人應是不尋常(大道)」

「　寶殿龍樓忽降時周行七步豁雙眉開言不是無謙遜天上人間更有誰(野軒遵)」

「　開基剏業前王事端拱持盈後帝心劒㦸盡為農器用此時誰報太平音(佛印元)」

「　纔降王宮示本然周行七步又重宣指天指地無人會獨震雷音徧大千(海印信)」


「　混沌未分人未曉乹坤纔剖事全彰天生伎倆能奇恠末上輸他弄一塲(保寧勇)」

「　七步周
行手指天衲僧棒下命難全母胎出後成何事爭似閻浮未降前(張無盡)」

「　周行七步便稱尊家醜那堪放出門只向母胎度人畢也須一棒一條痕(長靈卓)」

「　纔生能步便英靈天上人間我獨尊可咲瞻前不顧後那知身後有雲門(草堂清)」

「　一火鑄成金彈子團圞都不費鉗鎚拈來萬仞峯頭放打落天邊白鳳兒(慈受深)」

「　無憂樹下誕金身七步周行事斬新相見謂言侵早起誰知更有夜行人(南華昺)」


「　老胡不免出胞胎也觧人前恁麼來指地指天稱第一眾生四十九年災(皷山珪)」

「　老漢纔生便着忙周行七步似顛狂賺他無限癡男女開眼堂堂入鑊湯(徑山杲)」

「　兜羅綿手指天地紺目重瞳顧四維七步周行渾属我一生賣弄小孩兒(佛燈)」

「　黑白未分全體妙纔彰文彩便成乖囙茲漏泄家風甚末代兒孫鼻孔喎(月菴果)」

「　纔出胞胎便逸羣周行七步獨稱尊當時若見雲門老不到如今累子孫(踈山如)」

「　老胡種空意氣一手指天兼指地當時𥁞謂獨稱尊今日翻思誰不是人人盡在光明裏臨文不用更加諱(育王達)」

「　千年石虎產麒麟一角通身五彩眀金鎖玉関渾掣断毘盧界內皷𤇆塵(雪竇宗)」

「　羙如西子離金閤嬌似楊妃下玉樓猶𢗌琵琶半遮面不令人見
轉風流(佛鑑懃)」

「　毘嵗園裏喪嘉聲分手徒勞布惡名决定一文偷不淂至今虛作不良人(瞎堂遠)」

「　五天一隻蓬蒿箭攪動支那百萬兵不淂雲門行正令幾乎錯認定盤星(石窓恭)」


「　周行四顧獨稱尊平地無風起浪痕𥚟及私門猶自可誰知千古累兒孫(懶菴需)」

「　掀翻地軸乹坤窄撥轉天輪宇宙寬須向強中呈好手虛空打碎刼初看(正堂辯)」

「　奴兒婢子十生九死於裏不正被外邊使縱饒開口便過頭未免渾身輥泥水(月堂)」

「　無憂樹下浴嬰孩清曉薔薇帶露開轉過衲僧相見處後檀驢馬出胞胎(天童淨)」

「　草木無端拈出來更加註脚轉癡呆西天此土誰知巳夜半優曇火裏開(應菴華)」

「　走出門風相副稱東西南北更無人看來不淂韶陽老未免兒孫惹客塵(或菴体)」


「　指天指地無處回避瞿曇瞿曇討甚巴鼻(月林觀)」

「　自謂五更侵早起誰知更有夜行人條風塊雨非云昔堯舜垂衣萬國賔(運菴岩)」

「　未曾撞入摩耶腹兩手知他甚處安右脇出來魔境現只堪惆悵不堪看(天目禮)」

「　一聲哇地便吒哩突出如斯大闡提此土西天起殃害堂堂洗土不成泥(北磵簡)」

「　七步周行猶彷彿指天指地不分明是非既落傍人耳洗到驢年也不清(虛盧堂愚)」

「　兩手指天地周行步更多
可怜黃面老螃蠏落湯鍋(西岩惠)」

「　生來自恨錯同條鐵鑄心肝也合消還󲊛獨尊三界內柰何今日又明朝(覺菴真)」
】
「僧問九峯處云承
聞和尚有言諸聖間出秖是傳語人是否師
曰是曰世尊一手指天一手指地云天上天
下唯吾獨尊和尚為甚麼却喚作傳語人師
曰秖為一手指天一手指地所以喚作傳語
人。」
【
頌曰。
「　妙相圓明不可親奴兒婢子自慇懃指天指地稱尊大也是傳言送語人(丹霞淳)」
】

「世尊未離兜率已降王宮未出母胎度人巳
畢。」
【
頌曰。
「　大象本無形至虛包萬有末後巳太過靣南看北斗王宮兜率度生出胎始終一貫初無去來掃蹤滅跡除根蒂火裏蓮華處處開(圓悟勤)」

「　是非海裏橫身入豺虎群中自在行莫把是非來辨我平生穿鑿不相干(鼓山珪)」

「　利刃有蜜不須舐蠱毒之家水莫甞不舐不甞俱不犯端然衣錦自還鄉(徑山杲)」


「　未離兜率降王宮便就刀山入鑊湯等閑擒下白拈賊滿眼俱為敗露贓(瞎堂遠)」

「　垂鈎不似迷津客張網誠非待兔人半夜烏鷄何處去天明吞却玉麒麟(正堂辯)」

「　肌骨當初赫赤窮靣皮今日厚千重撩頭搭尾應更點贏賽闍𥠖齋後鐘(或菴体)」
】

「世尊初於臘月八日明星出時忽云奇哉一
切眾生具有如來智慧德相但以妄想執着
不能證得。」
【
頌曰。
「　瞿曇失却眼睛時雪裏梅花只一枝而今到處生荊𣗥却咲春風惱亂吹(晦堂心)」

「　黃靣瞿曇不丈夫明星現處自塗糊如今好覔生蛇弄免使兒孫在半途(佛心才)」


「　一見明星夢便回千年桃核長青梅雖然不是調𦎟味曾與將軍止渴來(雪竇宗)」

「　出得山來早是遲却於世上討便冝直饒一念超三界好與拳頭劈靣椎(佛照光)」

「　此老從來謾自誇無端病眼見空華直教當下超三際撿點將來未到家(無用全)」

「　六年落草野狐精跳出渾身是葛藤打失眼睛無處覔誑人剛道悟明星(天童淨)」

「　二千年前黃靣老舉頭莫是見明星茫茫宇宙人無數幾箇男兒眼有睛(肯堂充)」

「　雪嶺崎嶇嵗月深何曾夜半見明星可怜業識茫茫者蹉過如來正法輪(妙峯善)」


「　夜半明星出現時分明喪盡目前機若言緫具如來相也是空拳誑小兒(頑石空)」

「　六載隈藏在雪山灰頭土靣自慚顏今朝忽覩明星現始覺從前被眼瞞(鐵山仁)」

「　六載將身草裏埋當時有眼幾曾開果然見得明星現未到門庭冷似灰(介石朋)」

「　雪嶺六年修苦行今朝打失主人公普天匝地無尋處百億分身是脫空(天目禮)」

「　正覺山前失眼睛是凡是聖盡
生盲至今夜夜明星現誰肯向伊行處行(絕冲)」

「　明星見處月三更箇箇眉毛眼上橫平地起堆黃靣老夢中說夢可怜生(大歇謙)」


「　明星一見眼皮穿漢語胡言萬萬千暴富乞兒休說夢誰家竈裏火無煙(無量壽)」

「　金鍾夜擊九重城六載歸來改瘦形待得眾生心眼活雪山依舊碧崚𡾓(虛堂愚)」

「　輊金輪位重草座金彈換人泥彈丸末世眾生心眼巧明星空照雪山寒(閑極雲)」

「　月滿長空星滿天瞿曇一見眼皮穿長安市上人無數何似家家夜莫眠(千峯琬)」
】

「世尊一日陞座大眾纔集定文殊白槌云諦
觀法王法法王法如是世尊便下座。」
【
頌曰。

「　聲振大千龍虎伏無人解和法王才言下便明猶是鈍頓教千眼一時開(明招謙)」


「　文殊白槌報眾知法王法令合如斯會中若有仙陀客不待眉間毫相輝(北塔祚)」

「　列聖聚中作者知法王法令不如斯會中若有仙陀客何必文殊下一槌(雪竇顯)」

「　百萬靈山似葦麻風行雲集巳周遮當時不是文殊老徃徃瞿曇更撒沙(佛印元)」

「　頭角麟龍眾若干當時一例受欺謾法王真子揮楗稚直至如今作咲端(正覺逸)」

「　未兆之前早二三白槌之後更那堪當時若有仙陀客不到如今強指南
(海印信)」

「　七佛之師下一槌鵝王成鴨鱉成龜滿筵龍象齊傾耳咲殺靈山老古錐(野軒遵)」


「　巍巍頂相終難見舒卷何當如掣電彼時若有此時人文殊槌下分針線(白雲端)」

「　諦觀法王法法王法如是玉輪影射珊瑚枝一陣清風動天地(地藏恩)」

「　月在波心徹底寒澄澄應不許龍蟠五湖多少未歸客却被傍人把釣竿(上方益)」

「　彌盧出海橫天外南北東西不見邊一幅素縑描不得競將天下與人傳(大)」


「　據坐凝眸語未形一槌直下意何明倒行此令如相委無限清風動地生(夢菴信)」

「　一叚真風見也麼元元化毋理機梭織成古錦含春象無奈東君漏泄何(天童覺)」

「　一輪明月映天心四海生靈荷照臨何必西風撼丹桂碧霄重送九秋音(佛鑑懃)」

「　法王法令若為酬老到文殊強出頭負累釋迦猶可事至今千古閙啾啾(龍門遠)」

「　銀蟾皎潔豈容摸剛被文殊強塗糊千古兒孫無覔處三條椽下觜盧都(月菴果)」

「　金槌影動寶劒光寒百萬之眾齊着眼看(楚安方)」

「　瞿曇按指文殊據令漏泄天機一槌打正(南華昺)」

「　正令付全提不存凡聖機牢關百雜碎石火電光輝(尼無着緫)」

「　古皇前化超羣檄無事印文明劃劃今時衲子若當陽徃徃半千成五百(正堂辯)」

「　法王法令沒周
遮一片虛凝絕點瑕槌下不開諸聖眼幾多騏驥困塩車(巖安)」

「　見成活計莫周遮椎下分踈事轉差若是咬人師子子何須牙上更安牙(月林觀)」

「　道泰時清才子貴家肥國富小兒嬌不因紫陌花開早爭見黃鶯下柳條(木菴永)」
】
「世尊因五通仙人問云佛有六通
我有五通如何是那一通世尊召仙人仙人
應諾世尊曰那一通尒問我。」
【
頌曰。
「　仙人一問通皆俻却是瞿曇一物無捉得兔來依舊放幾多山鬼暗相呼(佛印元)」

「　那一通尒問我令人慚愧釋迦老只知步步踏紅蓮不覺茫茫入荒草(正覺逸)」

「　無量劫來曾未遇如何不動到其中莫言佛法無多子最苦瞿曇那一通(保寧勇)」

「　問佛如何那一通世尊當面指迷蹤祥雲密密微微雨大震雷音匝地風(雲溪恭)」

「　汝問如何此問親嶺梅江柳共芳春抱贓不用行搜檢巳自當堂露賊身(長靈卓)」

「　那一通󲊛問我玄關倒插無鬚鎻等閑一掣掣得開三箇老婆相對坐(咄)(断橋倫)」

「　那一通󲊛問我口是禍門招因帶果慚愧慈悲大法王丙乙离壬不属火(寶葉源)」
】
「世尊因外道問
云不問有言不問無言世尊㨿坐外道讚曰
世尊大慈大悲開我迷雲令我得入作禮而
去後阿難問佛外道有何所證而言得入世
尊曰如世良馬見鞭影而行。」
【
頌曰。
「　鞭影分明指似君多聞瞥地爽精神汾陽報汝諸禪侶信手拈來莫厭塵(汾陽昭)」

「　機輪曾未轉轉必兩頭走明鏡忽臨臺當下分妍醜妍醜分𠔃迷雲開慈門何處生塵埃因思良馬窺鞭影千里追風喚得回(雪竇顯)」

「　雙鋒覆護兩俱摧迷雲從此豁然開收得劫初鈴子後輕輕一振動雲雷(天衣懷)」

「　萬丈寒潭徹底清錦鱗夜靜向光行和竿一掣隨鈎上水面茫茫散月明(白雲端)」

「　經過遇夜宿荒草開得眼來天大曉空心赤脚唱歌歸路上行人巳不少(保寧勇)」

「　特地慇懃問有無因風應不費工夫迷雲縱得開令入未免區區在半途(淨照臻)」

「　雪覆喬林同一色清光上下含虗碧採樵人立渡頭寒極目圓蟾為誰白(成枯木)」

「　外道麤心慣險夷老胡鞭影露針錐行人拾得東門兔誰管韓獹精力疲(長靈卓)」

「　世尊恰似青銅鏡掛向虗空秋月靜表裏無私照膽寒高低一一皆相映(佛鑒懃)」

「　杲日連天照有無孰云善逝坐跏趺如今要見當年事邪正由來在半途(龍門遠)」

「　有無不問語先墯明鏡當臺雙照破迷雲散𥁞曉天空杲日團團紅似火(佛性泰)」

「　露影藏身問世尊瞿曇一點不加文迷雲舒卷從斯入十倍精神减八分(佛燈珣)」

「　迷悟
髑髏前何勞更舉鞭只持雞狗戒不學祖師禪(鼓山珪)」

「　兩處牢關擊不通纖塵不動自乖宗忽然業鏡百雜碎黃面瞿曇失却蹤(徑山杲)」

「　外道殷勤來問佛有言不問及無言大雄不費纖毫力良馬何曾用舉鞭(照堂一)」

「　世尊隻眼通三界外道雙眸貫五天華意正濃桃臉笑春光不在柳梢邊(雪巢一)」

「　不問有言無言說甚見影見鞭露柱口掛壁上燈籠倒退三千(瞎堂遠)」

「　陷虎機關兩處安湍流一截萬源乾駿駒瞥尓窺鞭影凜凜霜蹄毛骨寒(尼無著㧾)」

「　獵涉榮枯未是奇到頭誰是出家兒故鄉漠漠無消息時有孤雲嶺外歸(正堂辯)」


「　赤日輝空照大千佛魔俱盡䪺超然悠悠莫論途中事露出胷襟子細看(大溈智)」

「　不問有無先話墮軒轅古鏡忽臨臺雖然當下分妍醜依舊迷雲撥不開(肯堂充)」

「　自把碌磚空裏擲必端自打自家頭灼然自痛自難說自著摩挲歸去休(断橋倫)」

「　不問無言及有言坐觀成敗自安然仙陀瞥爾知宗墮誰謂世尊曾舉鞭(本覺一)」

「　疾焰過風苐二頭不堪惆悵只堪愁一聲振鬣長鳴後萬馬皆瘖一戰收(北磵簡)」
】
「世尊因外道問昨日說何法曰說定法
又問今日說何法曰說不定法(云云)。」
【
頌曰。

「　古鑑從來絕點痕隨其妍醜目前分而今鑑
破無光影風輥長江水色渾(塗毒䇿)」

「　昨日與今日說定說不定寰中天子勑塞外將軍令外道當年入夢鄉直至如今猶未省(高安悟)」


「　昨日定今日不定正令巳行皆逐正卓下靈山皂纛旗百萬魔軍皆乞命(山堂淳)」
】

「世尊因調達謗佛生身陷地獄佛勑阿難傳
問云汝在地獄中安否云我雖在地獄如三
禪天樂佛又令阿難傳問󲊛還求出不云我
待世尊來便出阿難云佛是三界大師豈有
入地獄分云佛既無入地獄分我豈有出地
獄分。」
【
頌曰。
「　好咲提婆達多入捺落十小劫波然得三禪妙樂吹布毛湏還鳥窠(湛堂凖)」


「　大隱居廛小隱居山各得其所隨分安閑何必更來論出入人生在處有餘歡(別峯雲)」

「　地獄天堂八字打開誰知無去亦無來若言巳得三禪樂未免將身自活埋(松源岳)」

「　萬仞崖頭𢬵得去不知何處覔全屍業風吹起再甦省卻問如今是甚時(虗堂)」
】
「世尊因長爪
梵志索論義預約云我義若墮我自斬首以
謝世尊云汝義以何為宗梵志云我義以一
切不受為宗世尊云是見受不志拂袖而去
行至中路有省乃謂弟子云吾當回去斬首
以謝世尊弟子云人天眾前幸當得勝何以
斬首志云我寧於有智人前斬首不於無智
人前得勝乃歎云我義兩處負墯是見若受
負門處麤是見不受負門處細一切人天二
乘皆不知我義墯處唯有世尊諸大菩薩知
我義墮回至世尊前云我義兩處負墯故當
斬首以謝世尊云我法中無如是事汝當回
心向道於是同五百徒眾一時投佛出家證
阿羅漢。」
【
頌曰。
「　是見若受破家門是見不受與誰論匾檐驀折兩頭脫一毫頭上現乾坤(天懷)」

「　一切不受逞家風片言雙破兩頭攻赤旛奪了回光處始信言前墯己宗(本覺一)」


「　是見受時眼着屑見如不受事猶乖賊身已露徒回首鬼面神頭一處埋(無用全)」
】

「世尊因乾闥婆王奏樂其時山河大地𥁞作
琴聲迦葉起舞王問迦葉豈不是阿羅漢諸
漏巳𥁞何更有餘習世尊曰實無餘習莫謗
法也王又撫琴三徧迦葉亦三度作舞王曰
迦葉作舞豈不是世尊曰實不曾作舞王曰
世尊何得妄語世尊曰不妄語汝撫琴山河
大地草木𥁞作琴聲豈不是王曰是世尊曰
迦葉亦復如是實不曾作舞王乃信受。」
【
頌曰。

「　輕輕撥轉一條弦聲振三千興大千頼得飲光知密意肯將羅袖惹春煙(毒䇿)」

「　有三尺劒可以謁趙國無千里眼難以見懸􂅕巍巍堂堂三界大師(虗堂愚)」
】
「世尊在忉利天為
母說法優填王思佛命匠雕旃檀像及至世
尊下來像亦出迎。」
【
頌曰。
「　紫金光聚照山河天上人間意氣多曾勑文殊領徒眾毗耶城裏問維摩(虗堂愚)」
】
「世尊一日坐次見二人
舁豬子過這箇是甚麼其人云世尊具一切
智豬子也不識世尊曰也要問過。」
【
頌曰。

「　捨筏懷兼濟逢畊更問津却將未歸意說與欲行人(木菴瓊首座)」
】
「世尊三喚三應乃云無
為真佛實在我身。」
【
頌曰。
「　真佛無為在我身三呼三應太惺惺若人不悟元由者塵刦茫茫認識神」
】
「世尊一日勑阿難食時將至汝
入城持鉢難應諾曰汝既持鉢當依過去七
佛儀式難遂問如何是七佛儀式佛召阿難
難應諾佛曰持鉢去(密菴云大小世尊被阿難輕輕靠著未免喚鍾
作甕)。」
【
頌曰。
「　從前七佛儀式慶喜何曾欠少堪笑黃面瞿曇無端打箇之遶(遯菴演)」
】

「世尊因靈山會上有五百比丘得四禪定具
五神通未得法忍以宿命智通各各自見過
去殺父害母及諸重罪心內懷疑於甚深法
不能證入於是文殊承佛神力手握利劒持
逼如來世尊謂文殊曰住住不應作逆勿得
害吾吾必被害為善被害文殊從本已來無
有我人但以內心見有我人內心起時我必
被害即名為害於是五百比丘自悟本心如
夢如幻於夢幻中無有我人乃至能生所生
父母於是五百比丘同聲讚嘆曰文殊大智
士深達法源底自手握利劒持逼如來身如
劒佛亦𠇍一相無有二無相無所生是中云
何殺。」
【
頌曰。
「　為渠中路惹埃塵致使全機截断雲佛劒兩忘何處去還鄉曲調一番新(象田卿)」

「　佛祖由來捴是冤電機𢭀處直如弦金毛若觧和聲拶月裏麒麟笑揭天(瞎堂遠)」

「　文殊當日逼如來五百聲聞眼豁開欲會如劒佛亦爾青虵匣裏吼風雷(本覺一)」
】
「世尊敲
髑髏問𦒿婆生何道曰生人道又敲一曰生
何道曰生天又敲一𦒿罔措。」
【
頌曰。
「　如來一擊少人知直下分明更是誰無限月光隨水去片雲偏向故山歸(塗毒䇿)」

「　老胡一擊許誰知大冶紅爐片雪飛青草塚間留不住白雲還望故山歸(瞎堂遠)」
】
「世尊因地布髮掩泥獻
華於然燈佛燈見布髮處遂約退眾乃指地
云此一方地宜建一梵剎時有賢于長者持
標於指處插云建梵剎巳竟時諸天散花讚
云庶子有大智矣。」
【
頌曰。
「　百草頭上無邊春信手拈來用得親丈六金身功德聚等閑擺手入紅塵塵中能作主化外自來賔觸處生涯隨分足未嫌伎倆不如人(天童覺)」

「　一枝修竹建精藍風捲蟭螟入海南惡水潑來成苐
二鈍根蹉過問前三(張無𥁞)」
】
「世尊因廣頟屠
兒日殺千羊一日至世尊前𩗺下屠刀云我
是千佛一數世尊云如是如是。」
【
頌曰。
「　昔日為刀今日佛今朝為佛佛能刀能刀能佛無差別便見眉間白玉毫(圓悟勤)」

「　放下屠刀處棒打不回頭雲自帝鄉去水歸江漢流(退菴休)」
】
「世尊因波斯匿王問勝義諦中有世俗諦
否若言無智不應一若言有智不應二一二
之義云何世尊曰大王汝於過去龍光佛法
中曾問此義我今無說汝今無𦗟無說無𦗟
是名一義二義。」
【
頌曰。
「　問處奇特荅處殊絕一二義諦驪龍角折(真如喆)」

「　無𦗟無說意無窮鐵壁銀山一線通何處是𤦲真聖諦秋風昨夜到梧桐(東谷光)」
】
「世尊昔至多子塔前命
摩訶迦葉分座令坐以僧伽𥠖圍之遂告云
吾有正法眼藏密付於汝汝當護持傳授將
來母令断絕。」
【
頌曰。
「　密傳分半座正好驀靣唾不與麼且放過子孫未免遭殃禍(海印信)」
】

「僧問興化多子塔前共談何事化曰一人傳
虗萬人傳實。」
【
頌曰。
「　於道無所證方通萬法路或明或暗行不慎亦不護月來松色寒雲去青山露今古天台橋幾人能得度(投子青)」
】

「世尊因黑齒梵志運神力以左右手擎合歡
梧桐𣗳兩株至靈山獻佛佛云梵志志應諾
佛云放下著志放下左手一株佛又云放下
著志放下右手一株佛又云放下著志云我
兩手𥁞空未審更放下箇甚麼佛云吾非教
汝放捨其華汝當放下內六根外六塵中六
識無一可捨是󲊛免生死處志忽然大悟。」
【
頌
曰。
「　梵志誰知有過愆閻王業鏡照無偏因茲見佛成羅漢方信壺中別有天(南堂興)」

「　兩手擎來教放下空身立地更疑猜根塵識界無尋處多謝春風爛漫開(心聞賁)」

「　截断千崖路風前活計新誰知蓆帽下元是昔愁人(無際𣲖)」
】
「世尊臨入涅槃文殊請佛再轉法輪世
尊咄云吾四十九年住世未甞說一字汝請
吾再轉法輪是吾曾轉法輪邪。」
【
頌曰。
「　四十九年打之遶下梢大作師子吼雖然未始轉法輪畢竟分踈成應口(無際𣲖)」

「　末上何曾轉法輪只今再轉謾勞神路行人不知天曉猶把靈符執夜明(北磵簡)」

「　老漢生平太脫空將無作有誑盲聾臨期一語方真實也是闍黎飯後鐘(別山智)」
】
「世尊臨入涅槃以手摩胷普
告人天大眾云汝等諦觀吾紫磨金色之身
瞻仰取足莫令後悔若言吾滅度非吾弟子
若言吾不滅亦非吾弟子。」
【
頌曰。
「　言吾入滅非吾子言吾不滅亦非親但見落花隨水去不知流出洞中春釋迦老茗為隣臨行賣弄
紫金身雙林𥁞道泥洹也夜夜群星拱北辰(佛鑒懃)」

「　老倒瞿曇不識羞臨行猶自逞風流摩胷示眾歸何處啼鳥一聲山更幽(皖山疑)」


「　滅度不滅度緫非吾弟子更把雙趺展示人苦瓠連根苦(雲畊靜)」

「　雙林𣗳下手摩胷說有談無恣脫空若謂瞿曇曾入滅錯教啼鳥笑春風(虛舟度)」
】
「世尊涅槃日迦葉最後至世尊
乃於槨中露雙趺示之迦葉乃作禮請如來
以三昧火而自闍維即時金棺從七寶牀升
舉繞俱尸羅城七匝却還本處化火光三昧
而自焚之。」
【
頌曰。
「　慚愧老胡槨示雙趺金色尊者還會也無目前悟得未辨精麤遶七匝𠔃成何事個箇男兒是丈夫地藏恩未出王宮巳涅槃何須雙足露金棺致令迦葉雙眉皺慶喜門前倒剎竿(佛鑒懃)」
】
「文殊師利在靈
山會上諸佛集處見一女子近佛坐入於三
昧文殊白佛云何此女得近佛坐佛云汝但
覺此女令從三昧起汝自問之文殊繞女子
三匝嗚指一下乃至托上梵天𥁞其神力而
不能出佛云假使百千文殊亦出此女定不
得下方過四十二恒沙國土有罔明菩薩能
出此女定須臾罔明至佛所佛勑出此女定
罔明即於女子前鳴指一下女子於是從定
而出。」
【
頌曰。
「　文殊托上梵天罔明輕輕彈指
女子黃面瞿曇看他一倒一起(天衣懷)」

「　千眼莫辯來由孤坐是何三昧文殊著力子隨邪亦殺罔明関捩有誰知兩過春山如潑黛(佛慧泉)」

「　罔明彈指也尋常豈是文殊智不長因憶江南二三月鷓鴣啼處百華香(佛印元)」

「　佛性天真事誰云別有師罔明彈指處女子出禪時不費纖毫力何曾動所思眾生捴平等日用自多疑(真淨文)」

「　百千文殊出不得罔明不費纖毫力落霞與孤鶩齊飛秋水共長天一色(雲居祐)」

「　獨坐靈山誰得知罔明出定破羣迷如今四海皆通達信道無心捴不疑(雲盖智)」

「　文殊用𥁞平生力罔明彈指便回來不是老胡深有意雙眸未肯為渠開(成栝木)」

「　拂拭瑤琴月下彈調高雪曲和還難五侯費𥁞平生志從此詩書懶更看(寶峯照)」

「　坐擁群峯覆白雲鶯啼深谷不知春岩前花雨紛紛落夢覺初回識故人(石門易)」

「　一拳拳倒黃鶴樓一踢踢翻鸚鵡洲欲識罔明彈出定青山不動水長流(智海清)」

「　當機密薦個中玄女子何因坐佛前切莫途中為觧碍刻舟求劒實徒然(禾山方)」

「　女子文殊與罔明禪徒畢竟如何委除非格外妙投機始信波濤元是水(龍牙才)」

「　出定只消彈指佛法豈用工夫我今要用便用不管罔明文殊(洪覺範)」

「　𥁞得天
然別花間試展開黃鶯偷眼覷不敢下枝來(慈受深)」

「　出得出不得初不離是定聖者超凡情凡人而乃聖倒用與橫拈扶邪及顯正春雨春風竹戶涼落花啼鳥千峰靜(龍門遠)」

「　瞿曇身心如泥女子肝膓似鐵文殊貪尋鍋子冈明由來著楔歷觀大地眾生不觧閉門作活不動干戈建太平雨過青山如黛潑(佛燈珣)」

「　女子與瞿曇自起還自倒無限傍觀人投身入荒草(月菴果)」

「　二菩薩出定笑殺老禪和富嫌千口少貧恨一身多(圓覺演)」

「　不假文殊神通休要罔明彈指𠇍時靈山會中女子從定而起(鼓山珪)」

「　出得出不得是定非正定罔明與文殊喪却窮性命(徑山杲)」

「　文殊出不得罔明却出得叵耐這冤家冷地裏作賊(白楊順)」

「　文殊彈指罔明出定今日重新打翻舊令女子瞿曇在我心鏡(楚安方)」

「　入定出定因邪打正堪咲文殊春行秋令(石􂾲明)」

「　長江輥底浪如銀秋日白蘋紅蓼新莫恠扁舟難到岸行舡由在把梢人(慈受深)」

「　大定等虗空廓然誰辨的女子與瞿曇據令何調直師子奮迅𠔃搖蕩乾坤象王回𣒀兮不費餘力孰勝孰負誰出誰入雨散雲收青天白日君不見馬駒􂎆殺天下人臨濟未是白拈賊(圓悟勤)」

「　抹粉塗坏恰我獃神頭鬼面舞三臺千千萬萬
人窺看子細不知誰見來(開福寧)」

「　懷藏日月八面玲瓏袖裏金鎚鮮血通紅香風𩖼𩖼花雨濛濛兵隨印轉處萬里長虹將逐符行時些子神通(南堂興)」

「　四箇沒意智漢做處捴無畔岸一狀領過堦前與伊據欵結案(開善)」


「　出得出不得滿面是埃塵愁人莫向愁人說說向愁人愁殺人(應菴華)」

「　金不博金水不洗水兩既不成一何有尒罔明文殊靴裏動指(尼無著捴)」

「　一畝之地三蛇九鼠子細看來是何面觜(佛照光)」

「　苦瓠連根苦同坑無異土二千年巳前一火破落戶(或菴体)」

「　出得何如未出時瞎驢成隊喪全機如今四海平如砥蘆笛迎風撩乱吹(密菴傑)」

「　人平不語水平不流瞿曇女子鬼面神頭(肯堂充)」

「　出得出不得攧落精靈窟何處不風流祖師無妙訣(松源岳)」


「　子不嫌母醜犬不厭家貧舉頭天外看誰是我般人(孤峯深)」

「　文殊罔明休卜度瞿曇女子謾針錐推倒鐵山歸去也縱橫十字更由誰(石菴玿)」

「　誰在畫樓西相逢語笑低到家春色晚花落鷓鴣啼(雪菴珪)」

「　文殊遶三匝罔明輕彈指世尊努眼睛女子從定起(幻菴覺)」

「　鵲鵶午夜破雲飛寶印無私孰觧提若道罔明能出定是人拔舌入阿鼻(劒門分)」

「　古老相傳鬼呌坑看來人鬼不多爭早知鬼便是人作夜
半三更也可行(無準範)」

「　􂾽寂眼下安眉趙哥口邊著耳驀然狹路相逢兩個是甚面觜(断橋倫)」

「　出得出不得渠儂得自由神頭并鬼面敗𨷂當風流(無門開)」

「　是定出得不得關捩初無多子文殊神通太過罔明輕輕彈指(橫川珙)」
】
「文殊師利令善財童子採藥云是藥者採
將來善財徧採無不是藥却來白云無不是
者殊云是藥者採將來善財拈一枝草度與
殊殊接得示眾云此藥能殺人亦能活人。」
【
頌
曰。
「　是藥拈來更不疑師資相見在臨時從茲病甚無醫處殺活還應作者知(佛印元)」

「　信手拈來草最靈一枝能殺亦能生曼殊室利開金口直至如今藥道行(正覺逸)」

「　大地蒼生病似麻吉祥靈藥示無涯其間殺活難分辨又是重添眼裏花(保寧勇)」

「　藥病相治貶更褒當機殺活按吹毛毗盧海闊煙波靜誰把長竿釣巨鰲(昭覺捴)」

「　歷刦何曾異明明百草頭甘和苦澁味死活病須瘳好咲文殊老憐不覺羞(雲溪恭)」

「　善財拈起一枝草持來度與文殊老殺活雖然在手中遍界不藏光杲杲(楚安方)」

「　善財採藥不知名度與文殊用得靈便把黃連當甘草等閑殺活幾多人(鐵山仁)」


「　採藥與用藥相逢一會家殺人活人不貶眼白玉無瑕却有瑕(石田薰)」

「　一莖草上定綱宗
殺活全歸掌握中未舉巳前先薦得分明鷂子過遼東(掩室開)」
】
「文殊問菴提遮女云生以
何為義女云生以不生生為生義殊云如何
是生以不生生為生義女云若能明知地水
火風四緣未甞自得有所和合而能隨其所
宜以為生義殊又問死以何為義女云死以
不死死為死義殊云如何是死以不死死為
死義女云若能明知地水火風四緣未甞自
得有所離散而能隨其所冝以為死義。」
【
頌曰。

「　生以不生生死以不死死根本豁然明應時超佛祖隨宜離散與和合十字縱橫活鱍鱍金剛寶劒倚天寒外道天魔皆膽慴(圓悟勤)」


「　生以不生生為生指天指地四方行死以不死死為死雙林樹下亦如此生不生死不死四十九年無一字掣断金鎻天麒麟突出金毛師子子(南堂興)」

「　生無所生死無所死風動塵飛波澄浪止和合離散隨處發現滿月彎弓雙鵰一箭(佛性泰)」

「　問處分明荅處端當機覿面不相謾死生生死元無際月上青山玉一團(簡翁敬)」
】
「文殊三處度夏一月在魔宮一
月在長者家一月在􂎅坊夏畢却歸世尊會
中觧制迦葉欲白槌𢷤出纔舉此念見會中
有無量釋迦無量文殊無量迦葉無量楗稚
迦葉既見世尊云汝𢷤那箇文殊。」
【
頌曰。

「　千峯月照楚江秋衲子初開布袋頭聞道淮南米價賤便隨船子下楊州(褚衲秀)」

「　大象不遊兔徑燕雀安知鴻鵠據令宛若成風破的渾如齧鏃徧界是文殊徧界是迦葉相對各儼然舉槌何處罰好一劄金色頭陀曾落節(圓悟勤)」

「　剎剎塵塵見不難頭陁何苦被他瞞當初若論𠬧姦細莫把瞿曇做佛看(心聞賁)」


「　天高雲靜月彎彎雨過秋空眼界寬百億文殊真妙体分明只在一毫端(正堂辯)」

「　三處移塲定是非頑心全不改毫厘胡言漢語憑誰會鐵額銅頭也皺眉(密菴傑)」

「　錦衣公子春遊慣白首佳人懊恨多波富尚嫌千口少自貧無奈一身何(月庭忠)」
】
「賔頭盧尊者赴阿育王
宮大會王行香次作禮問曰承聞尊者親見
佛來是不者以手䇿起眉毛曰會麼王曰不
會者曰阿耨達池龍王請佛齋吾是時亦預
其數。」
【
頌曰。
「　拈起眉毛示育王當時凡聖絕商量從來對眾難𠬧拾眼上依前兩簇長(佛印元)」

「　一翳在眼空花乱墜狹路相逢難為回避大王還識老僧無似雪眉毛長窣地(佛慧泉)」

「　我佛親見賔頭盧眉長髮短雙眉麤阿育王猶疑狐唵摩呢噠哩悉哩蘇嚧(保寧勇)」


「　靈山會上舊家風脫略從茲勢莫窮金斗峯前重漏泄莫將附子當天雄(正堂辯)」

「　尊者親
曾見佛來雙眉䇿起笑顏開古今不隔􂅕毫許天上人間孰可陪(佛照光)」

「　以手䇿起眉毛千聖從來不識一會靈山儼然說甚今朝昨日(月林觀)」

「　䇿起眉毛荅問端親曾見佛不相謾至今應供四天下春在梅梢帶雪寒(天重淨)」

「　尊者當時親見佛眉毛䇿起有來端頂門歡瞎金剛眼恩大難酬雨露恩(枯禪鏡)」

「　厖眉䇿起貌稜層見佛元來却不曾南岳天台相撞著被人喚作捉齋僧(巳菴深)」

「　䇿起眉毛示育王分明佛面露堂堂至今阿耨池中水流落人間潤八荒(天目禮)」

「　君王一語出如綸尊者眉毛八字分四海風清煙浪靜碧天無際水無垠(無凖範)」

「　尊者䇿眉王不會十方剎土古風清佛齋勝會親曾預不是尋常粥飯僧(橫川珙)」
】
「舍利弗入城遙見月上女出城弗
心口思惟此姉見佛不知得忍不我試問之
纔近便問甚麼處去女曰如舍利弗與麼去
弗云我方入城汝當出城云何言如舍利弗
與麼去女云諸佛弟子當依何住弗云諸佛
弟子當依大涅槃而住女云諸佛弟子既依
大涅槃而住而我如舍利弗與麼去。」
【
頌曰。

「　淡籠烟深𤨏霧鶖子寧知此條路直饒撞入涅槃城未免隨他與麼去月上女實堪悲愛將青黛畫蛾眉(佛慧泉)」

「　本來正体徹根源出
入同途只此門巳住如來大觧脫掌中至寶耀乾坤(圓悟勤)」

「　重城曉入冐輕烟閙市相逢豈偶然一句等閒相借問平田忽尒浪滔天月上女實堪憐雲髻高梳何處去借婆裙子拜婆年(佛性泰)」

「　涅槃一路同來徃寸步寧虧達本鄉鶖子黠兒輕借便由如啞子喫生薑月上女太無良不塗紅粉自風光金𤨏玄関留不住百尺竿頭信脚行(佛燈珣)」

「　出入分明報巳知更言何處有狐疑但如鶖子恁麼去莫管傍人說是非(文殊道)」

「　如舍利弗與麼去千人萬人攔不住優遊自在涅槃城步步蓮華隨足舉(且菴仁)」

「　相逢打皷弄琵琶須是還他兩會家曲罷不知何處去夕陽斜映暮天霞(石菴玿)」

「　有禮有樂能放能収人平不語水平不流漢地不收秦不管又騎驢子下楊州(無際沠)」

「　月上女曾與麼去我今亦依如是住明明今古不曾藏一點靈光常獨露(月林觀)」


「　大地絕纖塵面南看比斗嫁鷄逐雞飛嫁狗逐狗走(雪菴瑾)」
】
「舍利弗因維摩詰室有一天
女散花次問言汝何不轉却女身曰我從十
二年來求女人相了不可得當何所轉即時
天女以神通力變舍利弗作天女天乃化身
如舍利弗而問言何不轉却女身弗以天女
像而荅我今不知何轉而變為女身天曰舍
利弗若能轉此女身則一切女人亦當能轉
如舍利弗非女而現女身一切女人亦復如
是雖現女身而非女也即時攝舍利弗身還
復如故而問言女身色相今何所在舍利弗
言女身色相無在無不在天曰一切諸法亦
復如是無在無不在。」
【
頌曰。
「　鶖子巳圓無漏種換却身形捴不知通途一貫非他物午夜胡僧步雪歸(正堂辯)」
】
「殃崛摩羅未出家時事
外道受教為憍尸迦欲登王位用千人拇指
為花冠所得九百九十九唯欠一指遂欲殺
母取指時佛在靈山以天眼觀之乃化作沙
門在殃崛前殃崛遂釋母欲殺佛佛徐行殃
崛急行追不及乃喚曰瞿曇住住佛告曰我
住久矣是汝不住殃崛聞之心忽開悟遂弃
刃投佛出家佛即授與落髮披衣。」
【
頌曰。

「　殃崛雄雄方勇𨦣瞿曇住住息風波殺人作佛當頭劄覆雨翻雲在剎那(踈山如)」

「　急行緩步無前後渾􂎆長安路一條殃崛回頭知住處便能平步上雲霄花冠不用娘生指鬚髮寧煩費力搖好是移花兼蝶至等閒買石得雲饒(佛燈珣)」

「　我住久矣是汝不住是汝若住鼻孔相拄不動步而徧界遊師姑畢竟女兒作(雲居悟)」

「　從人求覔枉奔波過在孳生口數多殺却渾家仍自殺誰能奈得󲊛儂何(野雲
南)」
】
「殃崛摩羅既出家為沙門因持鉢入城至
一長者家值其婦產難子母未分長者云瞿
曇弟子汝為至聖當有何法能免產難殃崛
曰我乍入道未知此法當去問佛却來相報
遽返白佛具陳上事佛告曰汝速去說我自
從賢聖法來未曾殺生殃崛徃告其婦人聞
之當時分免母子平安。」
【
頌曰。
「　聖法從來不殺生本無生殺亘精明是諸人我皆空相一切冤親𥁞假名甘露纔霑除熱惱玉蓮金子兩敷榮(覺海元)」

「　月裏姮娥不畫眉只將雲霧作羅衣不知夢逐青窵去猶把花枝盖面歸(鼓山珪)」

「　華陰山前百丈井中有寒泉徹骨冷誰家女子來照影不照其餘照斜領(徑山杲)」


「　不遲一步不疾一刻明眼衲僧如何會得粉骨碎身未足酬一句了然超百億(𡰱無著捴)」


「　賢聖劫來未曾殺而今断這一刀休果然葛怛胷中落笑殺靈山老比丘(密菴傑)」

「　不因一事不長一智不曾殺生了無忌諱傳言送語當風流拈得口𠔃失却鼻(木菴永)」

「　賢聖中來不生殺其家子母自團圓陰陽造化初無迹春在花枝特地妍(天目禮)」

「　綵仗神旗獵曉風雞人催唱鼓鼕鼕銅壺漏永何時歇如此相催即老翁(南叟茂)」

「　非食不療飢非藥不療病黃面老瞿曇識𥁞眾生性(寶葉源)」

「　我瞿曇佛
具正偏知子母分觧只在當時(橫川珙)」
】

「那吒太子析肉還母析骨還父然後現本身
運大神力為父母說法。」
【
頌曰。
「　骨還父肉還母何者是身分明聽取山河國土現全軀十方世界在裏許萬劫千生絕去來山僧此說非言語　骨肉都還父母了未知那箇是那吒一毛頭上翻身轉一一毛頭渾不差(徑山杲)」

「　那吒太子本來身卓卓無依不受塵雲散水流天地靜籬間黃菊正爭春(自得暉)」

「　析骨還父肉還母不知那箇是那吒夜深失脚千峯外萬古長空片月斜(少室睦)」

「　骨還父肉還母日西沉水東注(良久)露(北磵簡)」

「　雨散雲收後崔嵬數十峰王維雖敏手難落茟頭蹤(無凖範)」
】
「七賢聖女姉妹同遊屍陁林一姊指屍
曰屍在此人在甚處諸姉妹諦觀皆悉悟道
乃感帝釋雨花讚曰我是帝釋見諸姊悟道
故來供養但諸姊有何所須我能給施女曰
我家四事七珍悉皆具足唯要三般物一要
無根𣗳一株二要無陰陽地一片三要呌不
應谷一所帝釋曰一切所湏我悉有之若此
三物我實無女曰汝若無此爭觧濟人遂同
徃白佛佛言我諸弟子不觧此義唯有諸菩
薩乃觧此義。」
【
頌曰。
「　寒林裏忽逢伊帝釋行檀恨巳遲三物索來何處有却令諸姊皺雙
眉憍尸迦知不知更献天華三兩枝(佛慧泉)」


「　屍在此𠔃人何在疾雷破山風振海雲飛雨散相見時髑髏眼睛放光彩(龍牙才)」

「　帝子遊春不逐他相邀諸姊入屍陀死人堆裏出身路撥動煙塵見也麼靈利漢不消多回頭􂎆着自家底洞雲深處舊𤇆蘿(佛燈珣)」

「　談玄談妙實堪誇帝釋纔聞便雨花臨機須索三般物看看愁殺憍尸迦歷劫不曾違背面明明借問却周遮(大溈智)」

「　無陰陽地無根𣗳谷呼不應當頭露羅列七珍森太虗動地雨花無量數天帝釋七賢女明明指出真金處無生無法本如如只個如今離言語(圓悟勤)」

「　無陰陽地呌不響山無根樹子大家攀七賢女太嬌癡却將紅粉畫蛾眉憍尸無此三般物那得天花撩乱飛(佛鑒懃)」

「　無根𣗳子枝條累山谷無聲句最親陰陽不到閑田地結子開花朵朵新(正堂辯)」

「　觀之不可見𦗟之不可聞家有三般寶富貴壓乾坤(月菴果)」

「　無根𣗳子一株山翁不費誅鋤鎚碎千年桃核不須緣木求魚(蒙菴岳)」

「　無陰陽地一片明明賣貴賣賤死屍無處活埋露出三頭兩面」

「　不應山谷一所透出千門萬戶清曉一聲杜䳌勸人不如歸去」

「　無陰陽地有甚巴鼻無根𣗳子荒得人死呌不響山谷摩醯亞三目作麼作麼
因禍致福惱得憍尸迦大咲却成哭(退菴奇)」


「　七珍八寶任君需三物從來的是無若向無中拈得出不湏見佛問何如(天目禮)」
】
「昔城東
有一老姥興佛同生而不欲見佛每見佛來
即便回避雖然如此回顧東西捴皆是佛遂
以手掩面於十指掌中亦捴是佛。」
【
頌曰。

「　覺城東際老婆婆白髮𣯶𣯶意氣多與佛同生嫌見佛惡人無奈惡人何(笑翁堪)」

「　開眼也著合眼也著回避無門將錯就錯祥麟只有一隻角(掩室開)」

「　城東聖姥坐蓮臺大地眾生正眼開與佛同生嫌見佛一身難作二如來(虛堂愚)」

「　平生不願佛相逢十指尖頭現紺容夾路桃華風雨後馬蹄無處避殘紅(石室輝)」
】

「雙林善慧大士因梁武帝請講經士升座以
尺拊案一下便下座武帝愕然誌公乃問陛
下會麼帝云不會誌云大士講經竟。」
【
頌曰。

「　不向雙林寄此身󷕕於梁土惹埃塵當時不得誌公老也是悽悽去國人(雪竇顯)」

「　遠別雙林事有因金陵眀主慕仁人良哉高座登臨次一擊大千經出塵(正覺逸)」

「　大士何曾會講經誌公方便且相成一揮案上俱無取直得梁王努眼睛(白雲端)」

「　大士講經時揮案成註脚一丸消眾病不假驢駞藥(慈受深)」

「　案上一聲嗚嚗嚗巳是重重添註脚梁王何事不回
頭誌公將錯還就錯(佛鑑懃)」

「　身受龍華三會主槌開鳳閣九重城梁王築倒金剛佛更問如何不講經(剋符道者)」

「　兩口眀眀一無舌同生同死為君决那吒頂上喫蒺藜金剛脚下流出血(東山空)」

「　大士錯觧註誌公錯註觧臭肉積屠門堪笑無人買(無凖範)」

「　雙林大士太無端又向梁朝露一班經旨未分玄路絕一揮案上動龍顏(葛廬覃)」
】
「傅大士見梁武帝不
起群臣曰大士見上為甚不起士曰法地一
動一切不安。」
【
頌曰。
「　梁國令他魏國愁渡江投水暗隨流雖然寸土居無動爭奈雙林半樹秋(投子青)」
】
「傅大士一日披衲頂冠靸履朝見
梁武帝帝問是僧邪士以手指冠帝云是道
邪士以手指靸履帝云是俗邪士以手指衲
衣。」
【
頌曰。
「　道冠儒履釋袈裟和會三家作一家忘却率陀天上路雙林端坐待龍華(湖隱濟)」


「　身披壞衲片雲寒脚著朝靴頂戴冠要使三宗同一轍捏沙終是不成團(笑翁堪)」

「　泥封三詔出𤇆霞直到金陵帝主家自古多能誰得及道冠儒履釋袈裟(寶葉源)」

「　非儒非道亦非禪杜撰修行忒可怜擔闍一身三不了至今八百有餘年(一衲戒)」
】
「傅大士頌云夜夜𢬘佛
眠朝朝還共起起坐鎮相隨如形影相似欲
識佛去處秖者語聲是。」
【
頌曰。
「　誰有單于調換
取假銀城(良久)曾被雪霜苦楊花落也驚(天衣懷)」

「　要眠時便眠要起時即起水洗面皮光啜茶濕却觜大海紅塵生平地波濤起呵呵阿呵呵囉哩哩囉哩(保寧勇)」
】
「傅大士頌云空
手把鋤頭步行騎水牛人從槗上過槗流水
不流。」
【
頌曰。
「　六月上伏八月中秋人平不語水平不流(心聞賁)」

「　魚行水濁鳥飛毛落大士橫身不受一鑿(木菴永)」

「　狗走抖擻口猴愁樓搜頭瑞巖門外水自古向西流(断橋倫)」
】
「傅大士
云湏彌芥子父芥子須彌爺山水坦然平敲
冰來煑茶。」
【
頌曰。
「　湏彌納芥不容易芥納須彌匹似閑長河攪着成酥酪輕輕擊透祖師関(圓悟勤)」
】
「傅大士頌云有物光天地無形本
寂寥能為萬象主不逐四時淍。」
【
頌曰。
「　有中有無中無細中細鹿中麄」

「　土面灰頭不染塵花街柳巷樂天真金雞唱曉瓊樓夢玉𣗳花開浩劫春(足菴鑒)」
】
「布袋和尚常在通衢或
問在此何為師云等箇人來曰來也師曰汝
不是這個人　觧布袋百物俱有撒下曰看
看又一一將起問人曰這箇喚作甚麼或袋
內探果子與僧僧擬接師乃縮手曰汝不是
這箇人或見僧行過乃拊背一下僧回首師
曰把一錢子來有時倚袋終日憨睡或起行
市肆間小兒譁逐之或拄杖或數珠與兒戲
有僧問如何是祖師西來意遂放下布袋叉
手而立僧曰秖此別更有在師拈起布袋肩
負而去。」
【
頌曰。
「　彌勒既非布袋不是是非兩忘金生麗水至寶滿袋貴買賤賣若解商量不勞三拜詮了義註大乘月裏螢光日下燈布袋枕頭眠一覺倚天山色碧層層(野軒遵)」

「　拈起即行放下便歇瞌睡阿師弄巧成拙佛意祖意寧知裙子褊衫百結有時獨立𠔃誰是知音歸去來𠔃一天眀月(佛慧泉)」

「　困來𢬘囊無語傍觀盡生疑慮未免開献諸人是甚閑家破具莫訝衣裳破碎入廛且無忌諱橫身要道等人那箇便知圈繢(雲峯恱)」

「　千般萬樣有誰能會瞌睡老僧𠬧拾滿袋心無諸受觸處三昧巷尾街頭貴買賤賣(圓通秀)」

「　都盧一箇布袋裏面討甚奇恠困來且得枕頭携去亦無妨礙有時閙市打開多是自家買賣(白雲端)」

「　咄這憨皮袋眉麤兼眼大終日在街頭市行無買賣阿呵呵歸去來典錢還却債(保寧勇)」

「　分身百億混塵埃氣兒憨憨勿可猜一袋挑擎隨處去千般撒下復拈來人間天上相呈示市尾街頭睡覺回等得箇時還不是至今猶是老黃梅(佛國白)」

「　天不能盖地不能載包括乾坤全歸布袋十字街頭大打開般般拈起隨人愛(靈源清)」

「　三千威儀都不修八
萬細行全不􂎁只因閙市裏等人被人喚作破落戶兜率內院久拋離縱歸忘却來時路稽首彌勒世尊得與麼寬膓大肚(徑山杲)」

「　接著一箇半箇覔得三文兩文誰知破布袋裏許多彌勒世尊(瞎堂遠)」

「　拊背覔錢成漏逗回頭轉腦昧真機可怜閙市無人識空手肩擔布袋歸(佛照光)」

「　長汀汀上風顛子曳回頭等阿誰向道那人元不在汝須知有轉身時(天目禮)」

「　轉得頭來巳是遲恰如曾未轉頭時一錢覔得無安處猶自區區誑阿誰(北磵簡)」


「　逢人乞一文袋裏敵國富不是下生遲嫌佛不肯作(環溪一)」
】
「跋陁尊者因生法師論眾微
聚曰色眾微無自性曰空者云只眀得因中
色空未明得果上色空法師問如何是果上
色空者云一微空故眾微空眾微空故一微
空一微空中無眾微眾微空中無一微。」
【
頌曰。

「　靈光滿目簇山河幻境之中物像多體妙巳知緣不碍執情還被境消磨(雙泉瓊)」

「　色空空色色空空閡却潼關路不通劫火洞然毫末𥁞青山依舊白雲中(天衣懷)」

「　東西南北十萬八千空生罔措火裏生蓮」

「　堂堂色裏無空相皎皎空中絕色形直下色空無一二色號元來不我名(靈隱本)」
】
「維摩居士示病毗耶離
城自念𥨊疾于床世尊大慈寧不垂愍佛知
其意告文殊師利言汝行詣維摩詰問疾文
殊白言世尊彼上人者難為酬對深達實相
善說法要辨才無滯智慧無碍一切菩薩法
式悉知諸佛祕藏無不得入降伏眾魔遊戲
神通其慧方便皆巳得度雖然當承佛聖旨
詣彼問疾。」
【
頌曰。
「　咄這維摩老悲生空懊惱臥病毘耶城全身太枯槁七佛祖師來一字俱屏掃請問不二門當時便靠倒不靠倒金毛獅子無處討(雪竇顯)」

「　佛病法病最難醫獨有維摩也大奇文殊稽首讚居士失却金毛師子兒(天衣壞)」

「　毗耶城裏維摩詰知伊畢竟徹不徹金毛師子未到來一室屏除先漏泄及乎回問不二門推出一團無孔鐵剛被文殊下一槌千年萬載成凹凸(大洪遂)」

「　冷坐毘耶城百病一時發不得文殊來幾乎無合殺(徑山杲)」

「　千人萬人射一鴈箇箇手親并眼辨刮地西風鴈影高可怜發𥁞弦中箭猿臂將軍仰面看弓開秋月影團圓飛星一點天邊去羽翼離披落眼前(廣鑒英)」

「　冤憎會苦愛別離苦鈍置瞿曇一塲莽鹵(咄)(正堂辯)」

「　示疾毘耶方丈文殊亦難近傍看來無藥可醫只是忌口為上(浙翁琰)」

「　詐病從來不可醫文殊特為下針錐事󷄣一喙長三尺問着依前似鼓椎(無凖範)」

「　一箇病維摩無風自起波富嫌千
口少貧恨一身多(湖隱濟)」
】
「善財初詣娑羅林
中㕘文殊文殊指徃南方勝樂國謁德雲比
丘次弟至彌勒樓閣所歸至普門城外思惟
竚立欲得奉覲文殊文殊伸手過百十由旬
與摩其頂即見微塵數知識即受行其教。」
【
頌
曰。
「　日出升空高下周崐崙源𣲖入川流春山雲逗風無𥁞鴈去回南天地秋」

「　五十三人指路人因循流落百餘城草鞋􂎆破成何事似歸家罷問程(鉄山仁)」

「　茫茫夢裏去遊南五十三參發指端大士臂長衫袖短善財脚瘦草鞋寬(大川濟)」
】
「善財詣妙峰山㕘德雲
比丘四維尋覔七日方見在別峰上徐步經
行頂禮聞法入佛境界得憶念諸佛普見法
門證發心住。」
【
頌曰。
「　妙高峯頂尋知識南北東西望何極德雲遙自別山來珍重分身千百億(延慶忠)」

「　妙高峯頂草茸茸步步相隨不見蹤若謂別山親覿面片帆巳過海門東(別山智)」

「　澹𤇆羃羃草茸茸七日徘徊信不通一步竿頭輕蹉脚海門波卷白蘋風(𣗥田心)」
】
「善財
詣那羅素國叅毗目瞿沙仙人無量仙人同
音讚巳下床執手佛剎現前悟真淨智卷舒
自在得無勝幢法門證童真住。」
【
頌曰。
「　毗目仙人下寶床摩頭執手看殊祥十方佛境同時現萬像森羅忽䪺彰無勝妙幢騰瑞色遮那
文藏顯靈光却還本座求端的轉覺平生見處長(佛國白)」

「　坦然古路勿迀踈霽月涼風動十虛毗目善財當日事好如潘閬倒騎馿(或菴体)」
】
「善財詣佛會中叅普賢菩薩見乘白象
王處紅蓮座一心親近諮聞法要智悲圓滿
行願功成即獲佛德顯同果海得一切佛果
微塵數三昧法門。」
【
頌曰。
「　百一由旬摩頂歸片心思見普賢師堂堂現在紅蓮座落落分明白象兒沙劫智悲方滿日微塵行願正圓時佛功德海重宣說愁見波濤轉渺瀰(佛國白)」


「　打鼓弄琵琶還它一會家木童能撫掌石女觧煎茶雲散天邊月春來𣗳上華善財叅遍處黑豆未生芽(延慶忠)」
】
「善財歷百十城叅五
十三位善知識後到毘盧樓閣前曰是觧空
無相無作之所住處(云云)見樓閣門閉善財蹔
時歛念曰大慈大悲願樓閣門開令我得入
尋時彌勒領諸眷属至善財前彈指一下樓
閣門開善財得入入已還閉見百千萬億樓
閣一一樓閣有一彌勒領諸眷属并有一善
財面在前立彌勒復彈指云善男子起法性
如是。」
【
頌曰。
「　妙意童真末後収善財到此罷南遊豁然頓入毘盧藏悔向他山見比丘(張無𥁞)」

「　妙峰孤頂無知識百十成遊喪善財樓閣若還彈指現分明有眼不曾開(或菴体)」

「　五
十三人一縷穿小兒雖小膽如天茫茫𤇆水無重數買得風光不用錢(北磵簡)」

「　問處分明荅處端還同雙劒倚天寒一從樓閣門開後滿面慚惶無處安(浙翁琰)」

「　知識曾叅五十三精金百鍊罷鎚鉗回頭萬壑𤇆雲散午夜蟾光浸碧潭(堂圓)」

「　南方經歷幾雲𤇆収得珍奇貨滿船彈指便風帆到岸一時翻作大光錢(無凖範)」
】
「天台智者大師在南岳誦法華經
至藥王品曰是真精進是名真法供養如來
於是悟法華三昧獲旋陀羅尼見靈山一會
儼然未散。」
【
頌曰。
「　世尊三昧安詳起師悟藥王精進時靈鷲山中人未散不因南岳有誰知(楊無為)」

「　溪山𥁞處夕陽斜溪上冬風雪滿沙便是江南舊行路和𤇆隔水見梅花(蘿月瑩)」

「　舍𥁞家財與巳財只將真法供如來當初一路今何在觸目靈山翠作堆(天目禮)」

「　好將真法供如來花在幽岩險處開一夜狂風吹欲𥁞落英無數點莓苔(虛堂愚)」

「　心迷念念法華轉心悟時時轉法華誰知百萬靈山客𥁞是天台眼裏沙(此山應)」
】
「金陵誌公和尚(或名寶公)
令人傳語南嶽思大云何不下山教化眾生
一向目視雲霄作麼思云三世諸佛被我一
口吞𥁞何處更有眾生可度。」
【
頌曰。
「　一口吞𥁞三世佛牙如劒樹眼如鈴断弦不必󷃾膠
續只要知音側耳𦗟(虛堂愚)」

「　佛與眾生一口吞纖毫不立道方存杖頭日月纔挑起鼓動三千海岳昏(𡰱閑林英)」

「　目視𤇆霄臥白雲不知山下有乹神從何更有眾生度三世如來一口吞(本覺一)」
】
禪宗頌古聮珠通集卷第一　　　　雞一

禪宗頌古聮珠通集卷第二　　　　雞二
(僧錄司右闡教兼靈谷禪寺住持淨戒重校)

  
  * 大乘經偈
  
  * 經題􂫩字(一則)
  * 楞嚴經(十六則)
  * 圓覺經(九則)
  * 法華經(八則)
  * 維摩經(四則)
  * 文殊般若經(一則)
  * 金剛經(十一則)
  * 華嚴經(六則)
  * 楞伽經(一則)

「經首題􂫩字　昔有僧問地藏琛和尚以字
不成八字不是未審是甚麼字地藏曰看取
下註脚又有問披雲霖師荅以頌曰以字
不是八不成森羅萬象此中明直饒巧說千
般玅不是漚和不是經。」
【
頌曰。
「　以八不成只目前經中未識註中看垂慈不為多知觧切要㕘玄達本源(汾陽昭)」

「　以字不成八不是拈起經題皆擬議下頭註腳任君看却是入門先問諱(佛印元)」

「　以字不是八不成龍門風浪若雷霆多少游魚迷去路依前和雨落滄溟(佛慧泉)」

「　我佛金言義海深開遮唯要悟真心首標妙在當頭劄蜜使泥牛曉夜吟(雲居祐)」


「　拈起題摸不着却看下頭註脚了知字義炳然大藏潛通廣畧(地藏恩)」

「　以字不成八字不是法身睡着無遮閉衲僧對面不知名百萬人前呼不起(覺範洪)」

「　以字不成八字不是十方諸佛同參三世如來共軌慶喜多聞罔措鶖子神通莫擬若非金色頭陀焉能蜜傳斯
旨(旻古佛)」

「　以字不是八字非滿琅凾載絕毫𨤲看經到此須開眼玉軸分眀兩畔題(羅漢南)」

「　經題滿目孰知元點畫分明句義全佐國欲知功力大蕭何元是漢朝賢(踈山常)」


「　以字不是八不成無言童子咲忻忻優曇華現人間世鼻孔通天嗅不聞(開福寧)」


「　以字不成八字非爍迦羅眼不能窺一毛頭上重拈出忿怒那吒失却威(徑山杲)」

「　龍宮海藏不曾收梵語唐言亦謾求剛被祖師輕漏泄當門齒缺乃因由(靈巖因)」

「　鳥跡半露蒼苔科斗並遊春水若不信受奉行未免即從座起(石􂾲明)」

「　不向經題識本真紙堆討甚法王身未開梵夾承當去免作循行數墨人(絕岸湘)」


「　問󲊛地藏知不知下頭註脚萬千千筭沙入海徒疲倦不若教他了目前(橫川珙)」
】
「楞嚴
經佛告阿難吾不見時何不見吾不見之處
若見不見自然非彼不見之相若不見吾不
見之地自然非物云何非汝。」
【
頌曰。
「　全象全牛意不殊從來作者共名模如今要見瞿曇老剎剎塵塵在半途(雪竇顯)」

「　堂堂露柱久懷胎長下孩兒頗俊哉未解語言先作賦一撡直取狀元來(白雲端)」

「　老胡徹底老婆心為阿難陀意轉深韓幹馬嘶芳草渡戴嵩牛臥綠楊陰(湛堂凖)」

「　雲收空闊天如水月載姮娥四
海流慚愧牛郎癡愛叟一心猶在鵲橋頭(佛心才)」


「　說離百非存軌則言無一法尚筌􂈤毘耶默默曾緘口摩竭寥寥鎮掩扉(佛鑑懃)」

「　初學賣華日嬌羞掩齒牙及至容顏老脫然無可遮却咲白雲他自散不知明月落誰家(崇覺空)」


「　隔林彷彿聞機杼知有人家在翠微及至入門親見了元來只是小兒嬉(簡堂機)」

「　見時不見非見見非見不見捴非非織女機梭撩亂擲牧童鞭索恣胡揮幽鳥一聲驚宇宙碧灣溪畔綠楊垂(獃堂定)」

「　石潤非玉水麗非金大禹决而西泝卞和泣而陸沉美𠔃渺𠔃錯古礱今(虛堂愚)」
】
「楞嚴經佛謂阿難若能轉物
即同如來。」
【
頌曰。
「　若能轉物即如來春暖花處處開自有一雙窮相手不曾容易舞三臺(白雲端)」

「　若能轉物即如來處處門開見善財花柳巷中呈舞戲九衢乘醉臥樓臺(真如喆)」


「　毛吞巨海芥納須彌乾坤大地直下同歸一氣不言含有象萬靈何處謝無私(佛心才)」

「　若能轉物即同如來咄哉瞿曇誑謼癡呆(徑山杲)」


「　雨色和煙匝四維眼皮未綻若為窺等閑覷破金剛際坦蕩無因役路岐(或菴体)」

「　他人住處我不住他人行處我不行不是與人難共處大都緇素要分明(此山應)」
】
「楞嚴經佛謂
阿難見見之時見非是見見猶離見見不能
及。」
【
頌曰。
「　見不及處江山滿目不覩纖毫花紅柳綠白雲出沒本無心江海滔滔豈盈縮(海印信)」

「　拄杖頭邊無孔竅大千沙界猶嫌小毘婆尸佛早留心直至而今不得妙(鼓山珪)」


「　春至自開花秋來還落葉黃靣老瞿曇休搖三寸舌(徑山杲)」

「　色空明暗本無因見見由來亦誤人見不及時猶未瞥那知殃崇是家親(遯菴演)」

「　沒絃琴上無私曲一曲彈來轉轆轆斷崖流水少知音六六不成三十六(妙峯善)」


「　瘦藤拄到風煙上乞與遊人眼界寬不知眼界寬多少白鳥去𥁞青天還(朴翁銛)」

「　雨洗淡紅桃蕚嫰風搖淺碧柳􂅕輕白雲影裏恠石露綠水光中古木清(潛菴光)」

「　隔墻見角便騎牛騎入紅塵閙市遊遊遍歸來欄裏臥三更半夜失踪由(雪菴瑾)」
】
「楞嚴經七處徵心。」
【
頌曰。

「　七處徵心心不遂懵懂阿難不瞥地直饒徵得見無心也是泥中洗土塊(西余端)」

「　七處徵心欵便成推窮尋逐桉分明都緣家賊難防備撥亂乾坤見太平(卍菴顏)」

「　吹糠着米翻成特地不因一事不長一智(北磵蕳)」

「　七處徵他天外天毫光直射阿難肩瞿曇忒殺怜兒切逼得鮎魚上竹竿(絕岸湘)」
】
「楞嚴經八還辨見。」
【
頌
曰。
「　八還之教垂來久自古宗師各分剖直饒還得不還時也是鰕跳不出斗(西余端)」

「　明暗
色空不可還不可還者絕躋攀夾截虛空成畔岸一重水隔一重山(卍菴顏)」

「　色空明暗各不相知行到水窮處坐看雲起時(北磵簡)」

「　還還還後更還還一箇閑人天地間昨夜大蟲遭虎咬皮毛落𥁞體元班(絕岸湘)」
】
「楞嚴經阿
難大眾獲本妙心。」
【
頌曰。
「　東西南北捉虛空海角天涯信不通力𥁞神疲無處覔萬年松在祝融峯(卍菴顏)」

「　適我昔所願今者巳滿足是玉也大奇只恐不是玉(北磵簡)」
】
「楞嚴經觀世
音菩薩成三十二應身獲十四無畏法。」
【
頌曰。

「　良哉觀世音旋聞與聲脫犬吠驢嗚休未休世出世間活鱍鱍(瞎堂遠)」

「　三十二應不思議十四無畏如流水男子身中入定時女子身中從定起(卍菴顏)」

「　趂隊選圓通無端立下風當時供死欵錯說在聞中(北磵簡)」
】
「楞嚴經妙
性圓明離諸名相。」
【
頌曰。
「　一錢為本萬錢利富不足而貧有餘換骨奪胎些子藥輸他潘閬倒騎驢(卍菴顏)」

「　金盤不可動轆轆轉難住停待良久間圓明湛如露(北磵簡)」
】
「楞嚴經諸可
還者自然非汝不汝還者非汝而誰。」
【
頌曰。
「　日暖風和景更奇華華草草露全機荼􂘸一陣香風起引得遊蜂到處飛(心聞賁)」

「　千山鳥飛滅萬里人跡絕扁舟蓑笠翁獨釣寒江雪(肯堂充)」

「　不汝還𠔃復是誰殘紅流在釣魚磯日
斜風動無人掃燕子啣將水際飛(天目禮)」
】
「楞
嚴經六解一亡。」
【
頌曰。
「　根塵縛脫本同源一處休復六用捐手把一條紅断貫娘生鼻孔一時穿(卍菴顏)」

「　六用無功信不通一時分付與春風篆𤇆一縷閑清晝百鳥不來花自紅(北磵簡二)」

「　結解非殊存曰無據試問本來宗當初誰縛汝」
】
「楞嚴經阿難大眾復白佛言若
此妙明真淨妙心本來徧圓如是乃至大地
草木蠕動含靈本元真如即是如來成佛真
體佛體真實云何復有地獄餓鬼畜生。」
【
頌曰。

「　雙劒峯前古寺基天尊元是一牟尼時難只得同香火莫聽閑人說是非(卍菴顏)」

「　三蛇九鼠一畝之地竿木隨身逢塲作戲(北磵簡)」
】
「楞
嚴經佛言阿難此等眾生不識本心受此輪
迴經無量刼不得真淨皆由隨順殺盜􂎅故
反此三種又則出生無殺盜媱有名鬼倫無
名天趣有無相傾起輪迴性。」
【
頌曰。
「　七處精研一妄心更隨三業殺盜媱身心不是閑家具前箭猶輕後箭深(卍菴顏)」

「　客舍并州巳十霜歸心日夜憶咸陽無端又渡桒乾水󷕕望并州是故鄉(北磵簡)」
】
「楞嚴經佛告阿難無令心
魔自起深孽。」
【
頌曰。
「　瞿曇徹底老婆心見明色發理難任入鄉隨俗那伽定佛魔到此盡平沉(卍菴顏)」

「　挽弓須挽強用鏘須用長射人先
射馬擒賊先擒王(北磵簡)」
】
「楞嚴經佛言富樓
那如汝所言清淨本然云何忽生山河大地
汝常不聞如來宣說性覺妙明本覺明妙(祥在
本經)。」
【
頌曰。
「　清淨本然徧法界山河大地即皆現性覺必明認影明眼耳便隨聲色轉(卍菴顏)」


「　彌滿清淨中不容他山河大地萬象森羅(北磵簡)」
】
「楞嚴經若能推者即是汝心則是認賊
為子。」
【
頌曰。
「　如今推也是子是賊買帽相頭食魚去骨(天童覺)」
】
「楞嚴經跋陁婆羅入浴忽悟
水因。」
【
頌曰。
「　了事衲僧消一箇長連床上展脚臥夢中曾說悟圓通香水洗來驀面唾(雪竇顯)」

「　超諸現量即悟水因體明無垢孰云洗塵得無所有了無相身成佛子住妙觸常存(大溈智)」

「　洗塵觸體兩空寂妙證密圓超見思白壁無瑕空受玷圓通會裏受塗糊(塗毒䇿)」
】
「楞
嚴經當知虛空生汝心內猶如片雲點太清
裏况諸世界在虛空耶汝等一人發真歸元
此十方空皆悉消殞。」
【
頌曰。
「　一人發真歸元十方虛空消殞試問楊岐栗蓬何似雲門胡餅(𡰱無着捴)」

「　瞌睡茫茫困思來喫椀濃茶眼便開四海五湖王化裏更無一物是塵埃(朴翁銛)」
】
「圓覺經如是我聞一時婆伽婆入於神通
大光明藏三昧正受一切如來光嚴住持是
諸眾生清淨覺地身心寂滅平等本際圓滿
十方不二隨順。」
【
頌曰。
「　東西南北水茫茫無角鐵牛入海藏千眼大悲尋不見倒騎佛殿入僧堂(冶父川)」
】
「圓覺經於不二境現諸淨土
與大菩薩摩訶薩十万人俱。」
【
頌曰。
「　明鏡當臺照不差短長好醜盡歸家山河大地渾如故不妨隨處翫𤇆霞(冶父川)」
】
「圓覺經非幻不
滅。」
【
頌曰。
「　不属內外與中間纔落思惟入魔境大丈夫兒不自欺翻身坐斷毗盧頂(月林觀)」
】

「圓覺經修多羅教如標月指。」
【
頌曰。
「　方便門指頭月譊訛因􂭚多甄別冷光靄靄登清途匝地茫茫尋舊宂指看畫處眼中屑到此何須更饒舌(育王達)」
】
「圓覺經一切障礙即究竟覺。」
【
頌
曰。
「　枯樹雲充葉凋梅雪作花擊桐成木響蘸雪喫冬𤓰長天秋水孤鶩落霞(雪堂行)」

「　早朝心悶三盃酒午後頭昬一椀茶入夜脫衣伸腳睡五更走起眼瞇麻(或菴体)」
】
「圓覺經有
我愛者亦愛涅槃伏我愛根為涅槃相。」
【
頌曰。

「　黑山鬼窟至幽陰認得頑空盡力尋何似天窓饒一撥䪺令大地作黃金」
】
「圓覺經棄愛
樂捨還滋愛本便現有為增上善果皆輪迴
故不成聖道。」
【
頌曰。
「　傀儡牽􂅕舞柘枝百般俏俊百般宜自從舞罷青􂅕斷堪笑渠儂撒手歸」
】
「圓覺經居一切時不起妄念於諸妄心
亦不息滅住妄想境不加了知於無了知不
辨真實。」
【
頌曰。
「　黃花爛爛翠竹珊珊江南地煖塞北天寒遊人去後無消息㽞得溪山到老看(晦堂心)」

「　舉手攀南斗翻身倚北辰出頭天外看誰是我般人(鼓山珪)」

「　巍巍堂堂磊磊落落閙處剌頭穩處着脚脚下線斷我自由鼻端泥盡君休斵莫動着千秊故紙中合藥(天童覺)」

「　荷葉團團團似鏡菱角尖尖尖似錐風吹柳絮毛毬走雨打梨花蛺蝶飛(徑山果)」

「　和𤇆釣月是生涯古䇿風高未足𧦹欵乃一聲天地闊祖師何處渡流沙(或菴体)」

「　猢猻喫毛䖝烏狗上佛殿大地雪澷澷澄江靜如練(圓極岑)」

「　生鐵鑄牛頭牽犂還拽杷智者笑忻忻愚人驚恠差古徃今來幾百秊更向鬼門重貼卦(密菴傑)」

「　庭前栽萵苣萵苣生火筯火筯生蓮花蓮花結木𤓰木𤓰纔擘破撒出白油麻參(㑃堂仁)」

「　昨夜深沙鑄銕劵阿那律陀來合伴醉來相打見閻王閻王握筆不能判却相勸彼此事同一家更莫前思後筭㘞󲊛恁麼斷公事大喫醋(無庵全)」

「　張果老􂎆破葫蘆呂洞賔失󷕕寶劒兩箇撒手相逢囊篋更無一線何仙姑銕笛橫吹解道長江靜如練(正堂辯)」

「　身世悠悠不繫舟得隨流處且隨流今朝有酒今朝醉眀日無錢眀日愁(石庵)」

「　春眠不覺曉是處聞啼鳥夜來風雨聲花落知
多少(朴翁銛)」

「　春生夏長淡飯麤茶魚投濁水彩奔齪家(無凖範)」

「　三春不是讀書天九夏炎炎直放禪唯有秋冬較些子不如打睡過殘秊(北磵簡)」
】
「圓覺經以大圓覺為我伽藍。」
【
頌
曰。
「　毫𩬊不留縱橫自由閫外乾坤廓落大方無外優游眀眀祖師意明眀百草頭褫破狐疑網截斷愛河流縱有回天力爭如直下休四衢道中淨倮倮放出溈山水牯牛(圓悟勤)」
】

「圓覺經恒作是念我今此身四大和合(𩬇毛𤓰齒
等皆歸地唾涕膿血等皆歸水煖氣歸火動轉歸風)四大各離今者妄
身當在何處。」
【
頌曰。
「　今者妄身當在何不應𦦨水更尋波狂心誤認鑑中影豈異迷頭演若多(本覺一)」
】
「法華經佛放眉間白毫相光照
東方萬八千世界。」
【
頌曰。
「　蠻奴赤腳上皇州賣盡奇珍跨白牛貪着市朝人作市又隨歌舞上官樓多意氣好風流月冷珠簾掛玉鈎分眀忘󷕕來時路百尺竿頭輥繡毬(圓極岑)」
】

「法華經假使滿世間皆如舍利弗盡思共度
量不能測佛智。」
【
頌曰。
「　雪子落紛紛烏盆變白盆忽然日頭出依舊是烏盆(破庵先)」
】
「法華經觀
世音菩薩普門品偈曰呪咀諸毒藥所欲害
身者念彼觀音力還着於本人。」
【
頌曰。
「　呪咀毒藥形聲之逆眼耳若通本人何失(法眼益)」
】
「法華經
譬如長者有一大宅於後宅舍忽然火起毒
害火灾眾難非一。」
【
頌曰。
「　蝴蜂休戀舊時窠五百郎君不奈何慾火逼來無走路癡心要上白牛車門前羊鹿權為喻室內啀喍捴是訛逢㶿臭𤇆相惱處出身不用動干戈(冶父川)」
】

「法華經如來如實知見三界之相無有生死
若退若出亦無在世及滅度者非實非虛非
如非異不如三界見於三界如斯之事如來
明見無有錯謬。」
【
頌曰。
「　岣嶁峯頭神禹碑字青石赤形模奇無目仙人纔一見便應撫掌咲嘻嘻雲暗蒼龍化葛陂(圓極岑)」

「　火虐風饕水漬根石邊尚有舊苔痕化工肯未隨寒暑又孽清香為返魂(閑極雲)」
】
「法華經此經開方
便門示真實相深固幽遠無人能到。」
【
頌曰。
「　雖然幽遠涉途程到者方知不夜城鼓角聲寒蓮漏永佛燈猶作向來明(圓極岑)」
】
「法華經
云是法住法位世間相常住。」
【
頌曰。
「　犬子便吠賊牛子便牽犂衲僧若恁麼未曾摸着皮(楊岐會)」

「　世間相常住黃鶯啼緣樹真箇可怜生動着便飛去(朴翁銛)」
】
「法華經偈大通智勝佛
十刼坐道塲佛法不現前不得成佛道。」
【
頌曰。

「　三際斷時凡聖盡十身圓處剎塵周無私應物隨高下抹過僧祇大刼脩(保寧勇)」

「　種穀不生豆苗蒸沙豈能成飯大通智勝如來一箇擔板塵漢(鼓山珪)」

「　燕坐道塲經十刼一一從
頭俱漏泄世間多少守株人掉棒擬打天邊月(徑山杲)」

「　紅日杲杲切忌尋討拈得便用無非是寶鄭州棃青州棗大抵還他出處好(月林觀)」

「　太平時代不論兵路不賚粮戶不扃一刼坐來成􂭚事平生肝膽一時傾(道塲融)」

「　刼初鑄就毗盧印古篆雕蟲尚宛然堪笑堪悲人不識却嫌字畫不完全(環溪一)」
】
「法華經
若有眾生聞是觀世音菩薩品者當知是人
功德不少。」
【
頌曰。
「　觀音門普普門􂊂纔着欄衫便不羞昨夜猿啼新嶺上今朝鶴唳古溪頭惡風飄墯迴光息慾火焚燒當處休瓔珞受來都不用平生活計冷湫湫(冶父川)」
】
「文殊
所說般若經清淨行者不入涅槃破戒比丘
不入地獄。」
【
頌曰。
「　平生踈逸無拘撿酒肆茶坊信意遊漢地不收秦不管又騎驢子過楊州(保寧勇)」

「　養就家欄水牯牛自歸自去有來由而令穩臥深雲裏秦不管𠔃漢不􂊂(祖印明)」


「　鵠白烏本玄松直𣗥自曲清淨比丘僧却須入地獄(鼓山珪)」

「　壁上安燈盞堂前置酒臺悶來打三盞何處得愁來(徑山杲)」
】
「僧問洞山
詮清淨行者不入涅槃破戒比丘不入地獄
時如何師云度盡無遺影還他越涅槃。」
【
頌曰。

「　相好巍巍大丈夫一生無智恰如愚從來佛祖猶難望地獄天堂豈可拘(丹霞淳)」

「　清淨行
者不涅槃破戒比丘無地獄天台相接到西川捴是自家親眷属(照堂一)」

「　夜來村飲歸徤到三四五摩挲青莓苔莫瞋驚著汝(自得暉)」


「　嘉州石像陝府鐵牛人平不語水平不流(𡰱無着捴)」

「　陪錢弄傀儡𢬵命打鞦韆渾家無眼見掩面哭蒼天(或菴体)」

「　事神者喫神事佛者喫佛神佛俱不事渾家窮徹骨(肯堂充)」

「　漢既不管秦亦不收人平不語水平不流(月林觀)」


「　犯重比丘清淨行平等性中無損益水裏不用覔魚蹤天邊何處觀鳥跡(懶菴樞)」

「　國有定亂劒家無白澤圖神仙張果老􂎆碎藥葫蘆(朴翁銛)」

「　清淨行者清淨破戒比丘破戒各自安貼家邦切忌放賊過界(退菴奇)」

「　飲官酒臥官街當處死當處埋寒山逢拾得撫掌咲咍咍(此山應)」

「　涅槃地獄本無差只為從來被眼遮三脚瞎驢纔𨁝跳鑊湯爐炭即吾家(高峯妙)」
】
「維摩經須菩提持鉢入維摩舍乞食時維
摩詰取鉢盛飯謂言汝能於食等者諸法亦
等諸法等者於食亦等如是行乞乃可取食
乃至彼外道六師是汝之師因其出家彼師
所墯汝亦隨墯乃可取食入諸邪見不到彼
岸住於八難不得無難同於煩惱離清淨法
汝得無諍三昧一切眾生亦得是定其施汝
者不名福田供養汝者墯三惡道為與眾魔
共一手作諸勞侶汝與眾魔及諸塵勞等無
有異於一切眾生而有怨心謗諸佛毀於法
不入眾數終不得滅度汝若如是乃可取食
須菩提聞此茫然不知以何荅置鉢欲出。」
【
頌
曰。
「　無邊無際休斟酌潮去潮來本自平清濁淺深并苦淡一般滋味逈分明(保寧勇)」

「　入林不動草入水不動波鑊湯無冷處合眼跳黃河(鼓山珪)」

「　獨坐許誰知青山對落暉花須連夜發不待曉風吹(徑山杲)」

「　白日街頭獨自行夜間屋裏獨自臥山高不礙白雲飛竹密不妨流水過(照堂一)」

「　邪見皈依外道師與師同墯復何疑憑君滿鉢盛香飯午日亭亭腹正飢(張無盡)」

「　七七四十九六六三十六是非纔入耳渾家不和睦(肯堂充)」

「　獨弄單提單提獨弄劒刃上行寂然不動(月林觀)」

「　所生各不同所潤一雨普甜𤓰徹蒂甜苦瓠連根苦(冰谷衍)」

「　青山白雲碧谿蘿月畫𧆞成狸只得一橛(虛堂愚)」
】
「維摩經三十二菩薩各說不二法
門至文殊云我於一切法無言無說無示無
識離諸問荅是為菩薩入不二法門殊又問
維摩摩默然殊歎曰乃至無有語言文字是
真入不二法門說是入不二法門時於此眾
中五千菩薩皆入不二法門得無生法忍。」
【
頌
曰。
「　維摩大士去何從千古令人望莫窮不二
法門休更問夜來眀月上高峰(雪竇顯)」

「　虛空鳥跡謾追尋幽鳥投聲又報春若識東西無異路淨名一室不平沉(慈明圓)」

「　毘耶城裏競頭走謾謂南星真北斗還知蚌鷸兩相持須臾盡落漁人手(太洪恩)」

「　一箇兩箇百千萬屈指尋文數不辨蹔時放在暗窓前眀目與君重計筭(白雲端)」

「　春有百花秋有月夏有涼風冬有雪若無間事在心頭便是人間好時節(訥堂思)」

「　毘耶城裏老維摩一默無言詭詐多三萬二千獅子座一時掀倒看如何(無用全)」


「　言言言𠔃飄風洒雪默默默兮雷轟電掣藕絲孔裏騎大鵬等閑挨(落天)邊月(懶菴需)」

「　毗耶老子善藏機淵默雷聲徹四維今古競傳真不二豈知黃葉止兒啼(尼無着捴)」

「　有無語默謾徒勞居士何曾動一毫世祖功成三十六雲臺爭似釣臺高(別峯印)」

「　深入不二門巧盡反成拙一默定千差常說熾然說說拙萬古清風寒徹骨(松源岳)」
】
「維摩經不斷煩惱而入
涅槃。」
【
頌曰。
「　朝生暮死千萬徧一日幾回相見面展陣開旗放出來一指動時客戲見(白雲端)」
】
「僧問投子如何是不斷煩惱而入涅槃師
曰這箇師僧恁麼發人業。」
【
頌曰。
「　雖然無背面觸處頭頭現吞󷕕太虛空吐出瑠璃殿(佛心才)」

「　者箇師僧發人業賣油老翁說向人啼得
血流無用處不如緘口過殘春(文殊道)」
】
「維摩
經觀身實相觀佛亦然。」
【
頌曰。
「　眼空四海恣縱橫鼻孔遼天信腳行拏得電光為火把却來日午打三更(或菴体)」
】
「維摩經佛以一音演
說法或有怖畏或斷疑。」
【
頌曰。
「　或有怖畏或斷疑雙眀一句絕針錐於斯切莫生欣厭覿面還須眼似眉(禾山方)」
】
「金剛般若經世尊食
時著衣持鉢入舍衛城乞食於其城中次第
乞巳還至本處􂊂衣鉢洗足巳敷座而坐須
菩提白佛言希有世尊。」
【
頌曰。
「　食訖跏跌坐石床斗間間氣燭天光幾多業識茫茫者衲被蒙頭在醉鄉(水菴一)」

「　一字未曾談般若謾天謾地儘饒伊祇園乞食歸來後法會因由又是誰(北磵簡)」

「　衛城乞食㳂門處祇苑􂊂衣洗足時善現無端讚希有斯文安得是如斯(寶葉源)」
】
「金剛般若經應如是住如是降伏其
心。」
【
頌曰。
「　希有希有佛妙理極泥洹云何降伏住降伏信為難二儀法中妙三乘教喻寬善哉今諦𦗟六賊免遮攔(大士)」

「　七手八脚神頭鬼面棒打不開刀割不斷閻浮跳躑幾千回頭頭不離空王殿(治父川)」

「　截斷從教來袞袞隨流未必去滔滔青山長鎻欲飛勢滄海合知來處高(心聞賁)」
】
「金剛般若經凡所有
相皆是虛妄若見諸相非相即見如來。」
【
頌曰。

「　有相有求皆是妄無形無相墯偏枯堂堂密密何曾間一道寒光爍太虛(治父川)」

「　映林映日一般紅吹落吹開捴是風可惜擷芳人不見一時分付與　蜂(心聞賁)」
】
「金剛般若經
一切賢聖皆以無為法而有差別。」
【
頌曰。
「　一金成万噐皆由匠者智何必毗耶城人人說不二(覺海元)」

「　仁者見之謂之仁智者見之謂之智寒時向火熱時乘涼徤即經行困即打睡仰面看天開口取氣(保寧勇)」
】
「金剛般若經一
切諸佛及諸佛阿耨多羅三藐三菩提法皆
從此經出。」
【
頌曰。
「　佛祖垂慈實有權言言不離此經宣此經出處還相委便向雲中駕鐵船切忌錯會水出崐崘山起雲釣人樵客問來因只知洪浪巖峦闊不肯拋􂅕弄斧斤(投子青)」

「　長時誦不停非義亦非聲若欲受持者應須用眼𦗟(寶相元)」
】
「金剛般若經應無所住
而生其心。」
【
頌曰。
「　山堂靜坐夜無言寂寂寥寥本自然何事西風動林野一聲寒鴈唳長天(冶父川)」

「　應無所住豁心空金屑依然着眼中驀地虛空連地脫大千經卷一時通(孤雲權)」


「　應無所住生其心廓徹圓眀處處真直下頂門開正眼大千沙界現全身(獃堂定)」
】
「金剛
般若經若為人輕賤是人先世罪業應墯𢙣
道以今世人輕賤故先世罪業則為消滅當
得阿耨多羅三藐三菩提。」
【
頌曰。
「　眀珠在掌有功者賞胡漢不來全無伎倆伎倆既無波旬失途瞿曇瞿曇識我也無(雪竇顯)」

「　水不洗水誰不知𣒀嵐常靜太驅馳千年曆日如能筭免被巡官掌上推(白雲端)」

「　四序炎涼去復還聖凢只在𠛴那間前人罪業今人賤倒󷕕前人罪業山(張無盡)」

「　寶劒不失虛舟不刻不失不刻彼此為得倚待不堪孤然仍則鳥跡虛空有無彌忒思之(法眼益)」

「　半夜窓眀隣家有火􂾽老敲門李老打鎻王婆呌船趙婆過渡油盡燈滅一塲懡㦬(佛鑑懃)」

「　綴綴功過膠膠因果鏡外狂奔演若多杖頭擊著破竈墮竈墮破來相賀󷕕道從前孤負我(天童覺)」
】
「金
剛般若經如來所得阿耨多羅三藐三菩提
於是中無實無虛。」
【
頌曰。
「　菩提無實亦無虛幾箇男兒是丈夫􂑆穴不歸金鸑鷟碧潭空浸玉蟾蜍(佛慧泉)」

「　生涯如夢若浮雲活計都無絕六親留得一雙清白眼笑他無限徃來人(治父川)」
】
「金剛般若經過去心不可得現在
心不可得未來心不可得。」
【
頌曰。
「　過去現在未來心簸土揚塵無處尋坐臥經行無不是承當直下莫沉吟過去心不可得􂊂綸罷釣秋江碧扁舟古岸恣閑眠明月蘆花深穩密現在心不可得法王家法存今昔謀臣猛將定
封疆說甚陏珠并趙壁未來心不可得不可得中只麼得石含玉兮地擎山惟證乃知難可測千古流芳誰共知清風匝地有何極(雪竇宗)」

「　三際求心心不見兩眼依然對兩眼不須遺劒刻舟尋雪月風花常見面(治父川)」

「　後念起時前念滅起滅之念何嘗別喚取機關木人問從頭弄盡元無說(懶菴樞)」

「　三清道士無仙骨八教闍𥟖毀梵書黑漆崐崘舞花鼓天親無着暗嗟吁(或菴体)」

「　去嵗春風燕子多社前先到舊時窠今年春色歸將半簾幕蕭蕭不見過(寶葉源)」
】
「金剛般若經若以色見我
以音聲求我是人行邪道不能見如來。」
【
頌曰。

「　色見聲求也不妨百花影裏綉鴛鴦自從識得金針後一任風吹滿袖香(塗毒䇿)」

「　盡却耳根并眼底不知何處見如來數聲幽鳥啼寒木一片閑雲鋪斷崖(野庵璇)」
】
「金剛般若經
一切有為法如夢幻泡影如露亦如電應作
如是觀。」
【
頌曰。
「　幻化空身即法身箇中無染亦無塵拈𢁈把筯如明了掃地燒香不倩人(慈受深)」

「　水中捉月鏡裏尋頭刻舟求劒騎牛覔牛空花陽燄夢幻浮漚一筆勾斷要休便休巴歌杜酒村田樂不風流處也風流(治父川)」


「　作事存心貴要(不)終是不通靈棊逢絕處著方妙梅到寒時香愈清(閑極雲)」

「　暑徃寒來揔
不知有無名相一時離正如黑漆屏風上醉寫盧仝月蝕詩(雪巖欽)」
】
「佛華嚴經世尊因
普眼菩薩欲見普賢不能得見乃至三度入
定徧觀三千大千世界覔普賢不能得見󷕕
來白佛佛云汝但於靜三昧中起一念便見
普賢普眼於是纔起一念便見普賢乘六牙
白象住於空中。」
【
頌曰。
「　飄飄一鴈落寒空步步追空覔鴈蹤蹋破草鞋跟子斷巍然獨坐大雄峯(瞎堂遠)」

「　瞿曇幾箇舌頭眾會幾箇眼睛頭頭物物𠛴𠛴塵塵自謾猶自可最若是謾人(北磵簡)」
】
「華嚴經世尊告普眼菩薩頗有人
能說幻術文字中種種幻相所住處不荅云
不也佛言普眼幻中幻相尚不可得何况普
賢菩薩祕密身境界祕密語境界祕密意境
界而入其中能入能見。」
【
頌曰。
「　晃晃在心目昭昭居色塵莫將銀世界喚作假銀城(北磵簡)」
】

「華嚴經菩薩以菩提心為家以如理修行為
家法。」
【
頌曰。
「　浪宕樓頭無藉在零丁利帝可怜生𢙣叉聚是此中入佛子住非他處成(北磵簡)」
】
「華嚴經偈如有大經卷量等三千界在
於一塵中一切塵亦然有一聡慧人淨眼悉
能見破塵出經卷廣饒益眾生。」
【
頌曰。
「　擬破一微塵分明昧此經如何破經卷出此一微塵(北磵簡)」
】
「華嚴經我今普見一切眾生具有
如來智慧德相但以妄想執著而不證得。」
【
頌
曰。
「　天盖地載成團成塊周法界而無邊㭊隣虛而無內及盡玄微誰分向背佛祖來償口業債問取南泉王老師人人只喫一莖菜(天童覺)」
】
「華嚴經法界觀法身流轉五道名曰
眾生故令眾生現時法身不現。」
【
頌曰。
「　佛真法身抵死謾生自沽村酒自把磁瓶却着衫來作主人(北磵簡)」
】
「楞伽經五法三自性二種
無我。」
【
頌曰。
「　破缾豈復作缾事焦種不因生孽芽如彼靈空槃大子毛輪垂法翳花開(皷山珪)」

「　陝府鐵牛白癩嘉州大像耳聵兩箇病痛一般咄哉漆桶不快(徑山杲)」
】
「般若心經是
大神呪是大明咒是無上咒是無等等咒能
除一切苦。」
【
頌曰。
「　黯淡灘黯淡灘十度船來九度飜唯有三山陳上舍擔一柄傘岸上行奈我何(無凖範)」

「　是大神咒四大六根元不有是大明呪三世十方無透漏是無上咒海印圓光明巳久是無等等咒七農工商各成就何故去年梅今歲柳顏色馨香依舊等閒勘破悟桃花選甚法身藏北斗(或菴體)」
】


禪宗頌古聮珠通集卷第二

禪宗頌古聮珠通集卷第三　　　　雞三
(僧錄司右闡教兼靈谷禪寺住持淨戒重校)

  
  * 祖師機緣
  
  * 西天初祖(二則)
  * 第九祖(一則)
  * 第十祖(一則)
  * 第十四祖(一則)
  * 二十四祖(一則)
  * 二十七祖(一則)
  * 東土初祖(六則)
  * 二祖(一則)
  * 三祖(一則)
  * 四祖(一則)
  * 五祖(一則)
  * 六祖(五則)

「西天初祖摩訶迦葉尊者見世尊在靈山會
上拈起一枝花以青蓮目普示大眾百萬聖
賢悉皆罔措惟迦葉破顏微咲世尊乃曰吾
有正法眼藏涅槃妙心實相無相微妙觧脫
法門付囑於汝汝當護持流通無令断絕。」
【
頌
曰。
「　仙子持來別是春還將分付與仙人可怜壞衲曾微咲有理傍觀不觧伸(佛印元)」


「　霜風刮地埽枯荄誰覺東君令已回唯有嶺梅先漏泄一枝獨向雪中開(佛慧泉)」

「　盡說拈花微咲是不知將底辯宗風若言心眼同時證未免朦朧在夢中(白雲端)」

「　拈花我佛在靈山迦葉頭陀忽破顏金口密言親付囑不唯天上與人間(保寧勇)」

「　教外全提號別傳飲光閉目咲無言可怜十萬靈山眾不薦當頭一着玄(照覺捴)」

「　靈山旱地紅蓮發白眉老翁咲不歇轟轟洪韻震東西八萬迷徒猶未瞥(黃蘗勝)」

「　世尊舉花迦葉微咲殃及
兒孫上祖不了(楊無為)」

「　飲光誰謂悟拈花微咲依前隔海涯黃面只圖傳大事赤眉終不打貧家(祖印明)」

「　正眼由來付飲光靈山七眾盡㱕降枝繁葉茂宗門盛自淂兒孫滿大唐(草堂清)」

「　世尊拈花迦葉微咲不落宮啇是何曲調古洞風清寒潭月皎(長靈卓)」


「　世尊迦葉不相知䧟虎機關各自施正眼妙心真實相靈山會上付他誰(張無盡)」

「　舉花示眾誰相委迦葉頭陀獨破顏無限白雲藏不淂又隨流水落人間(南華昺)」

「　聞琴作舞見華破顏一彩兩賽天上人間(旻古佛)」

「　百萬人天普請看頭陀末上獨開顏堪咲衣穿瘦骨露一肩授手搭金襴(佛燈珣)」

「　飲光當日咲無言家醜從來不外傳不撥韶絃成一曲至今清韻出人天(雪峯預)」

「　拈花已落微咲後咲出精神拈處先一片銀蟾無晝夜十分光影向人圓(佛心才)」

「　教外單傳事最奇兜羅綿手舉花時會中不得鷄峯老無限清香付與誰(正覺逸)」

「　兜羅綿手舉花時風遞幽香幾箇知除却雞峯迦葉後誰人眼內有瞳兒(慈受深)」


「　百萬人天望舉揚拈花微咲太乖張幾多業識茫茫者問着勞生沸似湯(龍門遠)」

「　海水飜空袞底流魚龍鰕蠏信沉浮可怜金色頭陀子直至如今咲未休(皷山珪)」

「　一華拈起便
承當正眼傳來不覆藏今古流通無間断枝枝葉葉盡芬芳(踈山如)」

「　拈起一枝花風流出當家若言付心法天下事如麻(徑山杲)」

「　靈山用處許誰知迦葉偷顏咲展眉動便最初先漏泄兒孫扶取上玄機(楚安方)」

「　瞿曇拈起花枝迦葉微開咲面要知造物無私更聽黃鶯一囀(石􂾲明)」

「　拈花親付老頭陀平地俄興一丈波後代釘樁搖櫓者竹篙量水轉譊訛(寶華鑑)」

「　古塚露枯骨窮源逢断槗一番新雨過翠色滿林梢(白楊順)」

「　項上鐵枷三百斤分明有理不容伸默然雞足峯前坐猶把金襴誑後人(尼無着捴)」

「　末後無端重漏泄焦齒翁翁嚼生鐵玉鞭擊碎月眀珠累及兒孫揚醜拙(湛堂深)」

「　世尊拈花迦葉微笑天際二輪更相互照若能截断老瞿曇閉目黃河只一跳(旦)」

「　雪壓怪松露風高野渡橫將謂眾生苦更有苦眾生(万年閑)」

「　金色頭陁忽破顏看來也是管窺斑當時若得回頭早免見兒孫墯黑山(應菴華)」

「　世尊拈花迦葉微笑一對鐵錐渾無孔竅(佛照光)」

「　釋尊拈起枝花分明勾賊破家致令千古之下兒孫逐惡隨邪(蒙菴聡)」

「　世尊不曾拈花迦葉不曾微笑大地捴是兒孫誰明向上一竅(肯堂)」

「　白日青天開眼放尿黃面瞿曇一塲漏逗(木菴永)」

「　拈起花來尾巴
巳露迦葉破顏人天罔措(無門)」
】
「迦葉因阿
難問世尊傳金襴外別傳何物迦葉召阿難
難應諾迦葉曰倒却門前𠛴竿著。」
【
頌曰。
「　影略門前倒剎竿箇中消息授傳難玲瓏侍者能相委盤走明珠珠走盤(天童覺)」

「　金襴付外有何傳倒却門前舊剎竿不取一時為上瑞百千年後與人看(草堂清)」

「　金襴付外別何傳呼應雖勤意未圓迦葉更能施善巧剎竿倒却貴安然(覺海元)」

「　花葉聮芳信有期飲光抗召劃芬披而今莫問當時事路上行人口是碑(正覺逸)」

「　金襴之外復何傳弟應兄呼豈有偏倒却門前剎竿子免教依舊倚墻邊(雲端)」

「　象王行處絕狐蹤象子雄雄継此風休說二千年後事縱塵沙劫又何窮(保寧勇)」

「　金襴傳外更瞞頇漏泄天機倒剎竿東震西乾扶不起至今𣧎禍及兒孫(照覺捴)」

「　提起金襴惹倒剎竿步步蹋著綠水青山(旻古佛)」

「　慶喜門前倒剎竿金襴傳外有何傳天然外道無師證爭奈威音佛巳前(張無𥁞)」

「　金襴傳外更何傳背角泥牛痛下鞭哮吼一聲魔膽裂飜身踏破碧潭煙(南華昺)」

「　難兄難弟問來端百衲金襴遞代傳弟應兄呼成底事免認剎竿頭指天(佛燈珣)」

「　心心相照始相知金色頭陁別是非五里牌從郭外看當人不肯怨它誰(道
塲如)」

「　琉璃殿上付金襴棣蕚聮芳得二難門外剎竿從放倒免教南北問風旛(上方益)」

「　弟兄相應𪅖鳹原相喚相呼豈等閑金襴之外傳何物向道門前倒剎竿(文殊道)」

「　頭陁飲光多聞慶喜合掌擎拳難兄難弟一朝狹路兩相逢裂轉雙晴無處避便向門前倒𠛴竿丈夫自有衝天志(慈受深)」

「　草衣木食道人高傳得金襴意氣豪此外巳知無別法剎竿倒處累兒曹(踈山如)」

「　金襴傳外復何傳報道門前倒剎竿好笑踏青人爛醉滿川桃李自無言(石􂾲明)」

「　怛薩阿竭二千年密付親承盡浪傳直至如今成露布剎竿依舊倚門前(大洪恩)」


「　鳳毛麟角一般奇弟應兄呼豈不知堪笑靈源春雨後落花流水自相冝(開先瑛)」

「　多子塔前衣付後更傳何物示於人驪珠迸出剎竿倒直得寒光徹四鄰(佛性泰)」

「　等閑饒舌話金襴便與當頭倒剎竿從此天倫轉無義冷光猶自逼人寒(瞎堂遠)」

「　弟應兄呼𦘕不成誰人肯向裏頭行自從家破人亡後直至如今事轉生(月林觀)」

「　弟應兄呼有禮有義𧆞咬大蟲蛇吞鱉鼻倒却門前剎竿着唵蘇嚕蘇嚕悉唎悉唎(退菴奇)」

「　翡翠羽毛麒麟頭角弟應兄呼振動海嶽路遠夜長休把火倒却門前𠛴竿着(高原泉)」

「　家家門口透長安不見纖毫眼
界寬無法無人誰付囑難兄難第自相謾(雪菴瑾)」

「　倒却門前剎竿全提那涉玄端飜身不坐空王殿月照千峯夜色寒(足菴鑒)」

「　面面相看眼眼廝覷衣外別傳有甚憑據倒却門前𠛴竿着鳳棲不在梧桐樹(無凖範)」

「　寵弟常常在侍邊傳金襴外問何傳自家兄弟無多事只道門前倒剎竿(閑極雲)」

「　煮豆燃豆萁豆在釜中泣本是同根生相煎何太急(雲衲慶)」
】
「九
祖伏䭾密多尊者問八祖佛䭾難提父母非
我親誰是最親者諸佛非我道誰是最道者
八祖以偈荅汝言與心親父母非可比汝行
與道合諸佛心即是外求有相佛與汝不相
似欲識汝本心非合亦非離。」
【
頌曰。
「　閒却年光半百春可怜嫌富不嫌貧祖佛非道求何道父母不親誰更親七步豈勞蓮捧足無言須信鑑生塵禪門自古牢關鑰漏泄家風是此人(佛慧泉)」

「　見處孤危立處高急如石火利如刀到家問路家何在掀倒棊盤脫布袍(瞎堂遠)」

「　半生足不履地軒知蹋遍天涯得個冬𤓰印子至今目瞪口呿(松源岳)」

「　父母分明非我親祖師肝膽向人傾直下若能親薦得優曇華發火中春(高原泉)」

「　父母非親親是誰雙眸烱烱帶雙眉含元殿上不相識正是岷峨相見時(石溪月)」
】
「十祖脇尊者本名難生處胎
六十年神珠夢應誕生之日滿室光明出家
得道至一林中有富那夜奢合掌前立祖問
汝從何來奢曰我心非徃祖曰汝何處住曰
我心非止祖曰汝不定邪曰諸佛亦然祖曰
汝非諸佛曰諸佛亦非祖知是法器即與剃
度付法說偈曰真體自然真因真說有理領
得真真法無行亦無止。」
【
頌曰。
「　打鼓弄琵琶相逢兩會家清風拂白月地角接天涯碎玉凝朝露殘陽送晚霞寒山逢拾得拊掌咲嗄嗄(南堂興二)」

「　諸佛亦非窮子腹肥纔一䪺飽忘百日飢二十拄杖十分槌免教辜負兩莖眉」

「　電捲星飛珠回玉轉打破面皮赤心片片(瞎堂遠)」
】
「十四祖龍樹大士見十五祖迦那
提婆來先令侍者將一椀水致面前提婆見
乃取一針投之祖由是大喜。」
【
頌曰。
「　龍猛盂中水提婆毳上針人人爭得失箇箇話踈親不覩雲中鴈焉知沙塞深農人移片磉磉下獲黃金(琅琊覺)」

「　漏傳長樂未央靜月瀉甘泉太液秋夜半樂聲回步輦喚回三十六宮愁(心聞賁)」
】
「二十四祖師子尊者因罽賔國王秉
劒於前曰師得蘊空不祖曰巳得蘊空曰離
生死不祖曰已離生死曰既離生死可施我
頭祖曰身非我有何恡於頭王即揮刃断尊
者首涌白乳高數尺王之右臂𢭀亦墯地
玄沙云大小師子尊者頭也不解作得主。」
【
頌
曰。
「　尊者理非謬玄沙語甚奇首隨鋒刃落彼此沒毫厘(永明壽)」

「　揚子江頭楊柳春楊花愁殺渡頭人一聲羗笛離亭晚君向瀟湘我向秦(龍門遠)」

「　作家手叚天然別不辞臂墯除妖孽万里歌謠賀太平夜夜清光輝雪月(大溈智)」

「　得人一牛還人一馬有往有來可知禮也(佛性泰)」

「　船子下楊州浮萍逐水流一聲河滿子千古動悲愁(鼓山珪)」

「　殺人湏是殺人漢當下一刀成兩叚頭臂雖虧劒刃鋒何似秦時𨍏轢鑽(徑山杲)」

「　君王寶劒不虗施尊者遭逢也大奇從此清風徧寰宇太平消息幾人知(或菴體)」

「　吹毛劒首乾坤黑臂墯山河掩日光趯起須弥頭倒卓方知兩兩不成雙(湛堂深)」

「　尊者何曾得蘊空罽賔徒自斬春風桃花雨後亂零落染得一溪流水紅(咦菴鑑)」

「　口念木𤓰醫脚氣紙𥁞鍾馗驅鬼祟一生若解和羅槌日日喫酒日日醉(懶菴樞)」

「　佛法王法更無兩樣宜下一刀未為諦當(月林觀)」

「　師子頭落罽賔臂折各人眼底有西施誰家甕裏無明月(朴翁銛)」

「　遇着山中人便說山中話六月賣松風人間恐無價(孤峯深)」

「　覿面當機掣電飛當機覿面誰能用一劒分身定死生君王萬古聲名重(木菴永)」

「　劒下十分真難藏獨露
身江流石不轉獨有蘊空名(北磵蕳)」

「　夢中要渡深溪水伎倆多般進不能驀地覺來伎倆盡床頭山月巳三更(石菴玿)」

「　蘊空誰見法中王覿體何曾礙劒光古廟藤蘿穿戶牖斷碑風雨碎文章(雪菴瑾)」

「　夜闌天際墯金盆膝上焦桐調轉新易水悲風輕按指鸞膠難續断膓人(虛堂愚)」
】
「二十七祖般若多羅東印土國
王請師齋次王問諸人盡轉經唯師為甚不
轉師云貧道出息不涉世緣入息不居蘊界
常轉如是經百千万億卷非但一卷兩卷汾
陽昭云却勞尊者心力大溈智云諸仁者還
見二十七祖看經麼行時脚跟不著地坐時
心識似風飄。」
【
乃頌云。
「　秋高月色連雲白淡薄禪心滋味長歷歷分眀今古意何須特地更啇量」

「　靈犀玩月璨含輝木馬遊春駿不覊眉底一雙寒碧眼看經那得透牛皮明白心超曠劫英雄力破重圍妙圓樞口轉靈機寒山忘却來時路拾得相將携手歸(天童覺)」


「　入息未甞居蘊界出息何曾涉万緣一聲漁笛離南浦依舊蘆華深處眠(懶菴需)」
】
「東土初
祖菩提達磨大師即西土二十八祖初至金
陵見梁武帝帝問曰如何是聖諦第一義師
曰廓然無聖曰對朕者誰師曰不識帝不領
悟師遂折蘆渡江至魏後帝舉問誌公公曰
陛下識此人不曰不識誌曰此是觀音大士
傳佛心印曰當遣使詔之誌曰莫道陛下詔
盍國人去它亦不回。」
【
頌曰。
「　聖諦廓然何當辨的對朕者誰還云不識因茲暗渡江豈免生荊𣗥盍國人追不再來千古万古空相憶休相憶清風匝地有何極師􂎁視左右云這裏還有祖師麼喚來與老僧洗脚(雪竇顯)」

「　客從方外來一人也弗識無心得可傳九年空面壁冷坐寥寥不自安手携隻履歸西國(法雲秀)」

「　凡聖縈纏情未忘廓然無聖便驚狂梁王殿下無謀畧剛被胡人亂一塲(泉大道)」

「　廓然一鏃遼天不識重下錐剌梁帝不知何處去千古万古無消息(正覺逸)」

「　廓然絕聖猶方便不識天顏今對面對面不契渡長江北去少林方眷戀(覺海元)」

「　一箭尋常落一鵰更加一箭巳相饒直歸少室峯前坐梁主休云更去招(白雲端)」

「　煉得通紅打一鎚周遭無數火星飛十成好箇金剛鑽攤向門前賣與誰(保寧勇)」

「　廓然無聖不須微句後通機是眼睛莫怪相逢不下馬奈緣各自有前桯(雲溪恭)」

「　弟一義廓𠔃零𠔃超象帝不把多年曆日看爭辨春分并夏至遼東白鶴去無蹤三山半落青天外(上方益)」

「　聖諦第一義門廓然無聖誰尊堪笑江南二月裏鷓鴣啼在百花村(太平
古)」

「　閒將一叚秦川錦裁作人間巧婦衣幾度者來呈伎倆暗中曲調少人知(成枯木)」

「　遠泛鯨濤入大梁廓然無聖對君王可憐寸徑無人鑑却與相如依舊藏(佛心才)」

「　不解作客勞煩主人面無慚色少喜多嗔(長靈卓)」

「　始鳴阿閣一聲鍾日暖蒼龍睡正濃再擊鳳凰臺上鼓半夜祥鸞未飛舞帝基永固如盤石胡僧虗費平生力回指少林歸去來春風一陣花狼藉(佛鑑懃)」

「　展陣開旗便要贏誰知䘖駕不親征把定鏘旗􂊂陣脚直向熊峯不出兵(佛燈珣)」

「　當時卞璧親持献未遇徒然更再三折韋渡江江上水淊淊今古色如藍(夢菴信)」

「　西天屠子氣雄豪欺負神州罪莫逃梁帝當頭輕一拶果然提起活人刀(雪堂行)」

「　廓然無聖露全身覿面相呈巳隔津莫問梁邦并魏苑一花五葉自然春(雲巖因)」

「　胡僧對漢主廓然無聖語復云不識渠神驥捉老鼠捉不着千里清光渾失却(石􂾲明)」

「　黃金鑿白玉椎鑒開混沌竅透出玄元機(正堂辯)」

「　老胡元不渡長江孰謂曾將一葦航堪咲普通年遠事兒孫多是錯啇量(肯堂充)」

「　踏翻地軸地不動推倒天關天更高穩泛鐵舡歸少室至今天下起風濤(雪菴瑾)」

「　強將不識鼓唇牙胡語如何亂得華若使老蕭皮有血定應趕逐過流沙(天
目禮)」

「　一言既出駟難追賴遇梁王放過伊楊子江頭航折葦浪頭何似問頭危(朴翁銛)」

「　五葉芬敷自一花無人圖𦽦剪根芽不教着脚金陵地猶恨蕭梁未作家(北磵簡)」

「　金烏飛上玉闌干黑漆崑崙對面看畢竟這些傳不得落花流水太無端(天童淨)」

「　提起湏彌第一槌玉門金鎻擊難開重施背踏空勞力應悔迢迢万里來(癡鈍頴)」

「　玉簫吹徹鳳凰臺古殿深沉曉未開滿地落花春巳過綠陰空鎻舊苺苔(虛堂愚)」

「　万浪千波一葦橫翩翩隻影可憐生老蕭若會截流句楊子江頭放󲊛行(石溪月)」

「　一葦截流深心叵測梁土太平魏邦著賊(雪屋珂)」

「　遠到支那十万餘清波無路一莖蘆而今面越之燕者對朕還曾識也無(德巖祐)」


「　廓然無聖真實語對朕者誰心未息本光燦爛照十方無量劫來到今日(橫川珙)」

「　西來十万路迢迢智鑑當軒影莫逃四海浪平龍睡穩九霄雲淨鶴飛高(雪巖欽)」
】
「達磨大師西來
直指人心見性成佛。」
【
頌曰。
「　急水波心下直鈎魚龍鰕蠏一時􂊂祖師活計無多子惱亂春風卒未𠇲(松源岳)」
】
「達磨大師自梁涉魏至
洛陽少林面壁而坐經於九年方得二祖傳
法。」
【
頌曰。
「　先被梁王勘破却向少林孤坐謾言教外別傳爭奈不識這箇(白雲端)」

「　十万
途窮得到梁梁王言語不相當少林不假東君力五葉花開動地香(佛國白)」

「　精進翻成怠墯莫守癡禪元坐少林面壁九年已被梁王勘破(祖印明)」

「　六宗調伏向東來五葉芬披震旦開冷坐九年人不識手携隻履又空回(草堂清)」

「　泛舶來梁自普通一槌擊碎有為功謾言面壁無言說爭奈當門齒露風(佛性泰)」

「　航海梯山緣底事游梁歷魏意何傳九年面壁垂慈切剛被時人喚作禪(太平古)」

「　九年熊耳空留隻履一花五葉春風四起(旻古佛)」

「　達磨西來未足誇少林捏目強生花得皮得髓徒分別妙性圓眀本不差(踈山如)」

「　少室山前風過耳九年人事隨流水若還不是弄潮人切須莫入洪波裏(鼓山珪)」

「　金鰲一掣滄溟竭徒自悠悠泛小舟今日烟波無可釣不湏新月更為鈎(徑山杲)」

「　祖師面壁九年餘此是西來末上機直至如今天下客強將言句為施為(南山省堂主)」

「　千鄉万里尋知巳一語臨機不契梁面壁九年居少室覔心千古累神光(天童覺)」

「　一片虛凝地丹青畫不成聖賢難啟口佛祖強安名(正堂辨)」

「　祖師遠遠來東土面壁少林坐九年二祖傳心親得髓筭來早是巳輸先(高菴悟)」

「　喪盡家財無本可據赤手殺人彌天罪過(木菴永)」

「　渡江一葦風濤急少室九
年空面壁錯把安心露一機至今滿地花狼籍(皖山凝)」

「　不契梁王暗渡江一身無地避慚惶九年面壁成何事賺却平人入鑊湯(湖隱濟)」

「　九年面壁轉身無䇿冷地有人奮一臂力(月坡明)」
】
「達磨大師將返西天謂門人曰時將
至矣盍各言所淂乎時門人道副曰如我所
見不執文字不離文字而為道用祖曰汝淂
吾皮尼緫持曰我今所解如慶喜見阿閦佛
國一見更不再見祖曰汝得吾肉道育曰四
大本空五陰非有而我見處無一法可得祖
曰汝得吾骨最後慧可出禮三拜依位而立
祖曰汝得吾髓乃傳法付衣。」
【
。
「　神光三拜退後立瀑布嵓前水長急楞嚴會上逞圓通却使老盧雙淚泣(天衣懷)」

「　少林真嗣擇全才諸子紛紛點額回衣法莫言容易淂曾憑三拜作良媒(正覺逸)」

「　門前諸子列成行各逞英雄越覇王如何獨有無言者坐断毗盧不可當(保寧勇)」

「　四維上下絕遮攔湧出冰壺印碧天無孔笛中藏六律一聲驚起釣魚船(成枯木)」


「　神光三拜依位立觧會都忘未端的皮毛脫盡孰親踈誰言淂髓能情息(圓通秀)」

「　當門齒缺真堪笑面壁無言坐九年皮髓些些分俵了依前懡㦬返西天(地藏恩)」

「　誰透少林關三拜仍依位立雪要心安忘形甘斷臂(祖印明)」


「　缺齒胡僧到大唐却將皮髓強分張九年懡㦬空歸去添淂華人笑幾場(佛國白)」

「　弟昆各自逞功能獨有家兄徹骨貧三拜起來無一語鼻孔纍垂盖口唇(雪竇宗)」

「　一從三拜後千古錯流通永日無人到蕭蕭檜栢風(龍門遠)」


「　社舞村歌笑殺人騎牛挑鴨走成羣三盃酒罷歸家去㽞得猪頭碍塞人(正堂辨)」

「　鏡凹照人瘦鏡凸照人肥不如打破鏡還我舊面皮(懶菴樞)」

「　捏目生花立問端淂它皮髓被它瞞這般瞎漢能多事六月無霜也道寒(簡菴清)」


「　死欵都來一口供情窮理極卒難容若將皮髓論高下爭見花開五葉紅(高峯妙)」
】

「達磨大師曰吾法於三千年後未曾移易一
􂅕毫許。」
【
頌曰。
「　東西縱目乾坤闊玉露澄秋氣宇高山是山𠔃水是水何曾移易一􂅕毫(葛廬覃)」
】

「達磨大師既葬熊耳山後三歲魏宋雲使西
域回遇祖於䓗嶺手携隻履翩翩獨逝雲問
師何往祖曰西天去又謂雲曰汝主巳厭世
雲聞之茫然別祖東邁暨復命即明帝已登
遐矣迨啟壙惟空棺一隻革履存焉舉朝為
之驚歎奉詔取遺履於少林寺供養。」
【
頌曰。

「　熊耳宗師葬洛陽龍城天子泣千行迴擔隻履䓗山上驚殺梁王與魏王(尅符道者)」

「　師眼
兮深師鼻兮大師耳兮穿師舌𠔃快師身𠔃墨師心𠔃戴手携隻履返流沙熊耳石塔今猶在(琅琊覺)」

「　祖師遺下一隻履千古萬古播人耳空自肩擔跣足行何曾踏着自家底(五祖演)」

「　梁魏山河本太平無端容此老狐精九年皮髓分張盡隻履空棺更誑人(東山空)」

「　闔國人難挽西携隻履歸只應熊耳月千古冷光輝(虎丘隆)」

「　梯山航海自西來誰謂梁王眼未開一句等閑輕勘破九年端坐冷如灰來時打落當門齒去後空留左(子計切)脚鞋到底徃還無箇事依前隻履又空回(開善祖)」

「　航海東來黠兒落莭為法求人自作深孽頼遇梁王是作家有理直教無處雪及乎隻履復西歸䓗嶺無端重漏泄分明弄巧反成拙(尼無着捴)」


「　𩗺下一隻履明明不覆藏兒孫纔着脚徧地是刀鎗(妙峯善)」

「　九年冷坐巳敗𨵗隻履西歸更脫空後代兒孫空妄想鷓鴣啼不為春風(雪菴瑾)」

「　死也不伏埋𣩵偷携隻履西歸不被宋雲捉敗官司何處尋屍(孤峯深)」
】
「禾山方
曰死心先師每舉隻履西歸話以問衲子而
實難明諸方或謂之隱顯或謂不可有兩箇
或謂唯此一事實若也恁麼未識祖師意旨
諸人要見麼乃。」
【
頌曰。
「　濁中清清中濁勿謂麒麟生隻角西行東向路不差大用頭頭如
啐啄莫莫玄要靈機休卜度」
】
「二祖慧可大
師初至少林叅承達磨立雪斷臂悲淚求法
磨知是法噐乃曰諸佛㝡初求道為法忘形
汝今斷臂求亦可在祖曰諸佛法印可得聞
乎磨曰諸佛法印不從人得祖曰我心未寧
乞師安心磨曰將心來與汝安祖曰覔心了
不可得曰與汝安心竟祖於此悟入。」
【
頌曰。

「　九年面壁待當機立雪齊腰未展眉恭敬願安心地法覔心無得始無疑(汾陽昭)」


「　断臂難於立雪難覔心無處始心安誰知萬頃蘆花境一二漁翁把釣竿(正覺逸)」

「　終始覔心無可得寥寥不見少林人滿庭舊雪重知冷鼻孔依前搭上唇(白雲端)」

「　覔心不可得處處逢知識無用一雙眉同渠超百億(雲居祐)」

「　立雪齊腰成底事以刀斷臂亦奚為從門入者非家寶休殢西來老古錐(地藏恩)」


「　思量何用覔安心求得心安却苦身三尺雪深曾立處不知誰是雪中人(佛國白)」

「　少林面壁太多言接得門人一臂全京洛至今三尺雪天寒何止普通年(楊無為)」

「　覔心不得巳安心屠肆婬坊嗣少林爭奈子孫嫌直截諸方五味苦叅尋(張無盡)」

「　斷臂覔心心不得覔心無得始安心心安後夜雪庭際滿目瑤花無處尋(草堂清)」

「　覔心不有三拜聊施
靈熖益熾肯首自知回觀法印全彰處江月松風盡入微(佛心才)」

「　父財子用父用子財覔心無處心眼自開(長靈卓)」

「　若有􂅕毫付與人可師何得更全身人間天上迷逢處八兩元來是半斤(龍門遠)」

「　三拜劬勤雪到腰覔心無處強相饒神光本地思量着始覺春來雪自消(佛燈珣)」

「　二祖當年立少林滿庭積雪到腰深义手當胸無一事不求不覔不安心(鼓山珪)」

「　覔心無處更何安嚼碎通紅鐵一團縱使眼開張意氣爭如不受老胡謾(徑山杲)」

「　不待七處徵當下便不見猢孫水上打鞦韆新羅王子放一箭高着眼分明穿破波斯靣(石􂾲明)」

「　立雪齊腰寶刀斷臂不動神情十方遊戲(白楊順)」

「　二祖無端向少林庭前立雪到腰深直饒覔得心無有未免全身被陸沉(誰菴演)」

「　屈莭從長也大𢬵雪堆斷臂仰高寒鐵牛鞭起熊峯下一吸黃河徹底乾(或菴體)」

「　達磨九年面壁坐深雪之中得一箇得一箇森羅萬象平分破(尼無着総)」

「　拈刀截臂露全真忘却求安心底人若是當時知痛痒老胡何處著渾身(無際𣲖)」


「　長安深夜雪澷澷欲覔心安轉不安縱使言前開活眼那知巳被老胡謾(息菴觀)」

「　平地無端起骨堆將身活向雪中埋假鐃覔淂安心
法還我娘生一臂來(隱山璨)」

「　自有覔不得無端面發紅翻身喫一𨈀兩手摸虛空(雪菴瑾)」


「　深雪堆中斷一肢老胡抑下十分威當時便好掀翻去未到教他死馬醫(石室輝)」

「　二祖當年不丈夫分皮分髓被塗糊可憐要乞安心法直至而今一臂無(毒菴常)」

「　覔心無處覔當下便心安早知冰是水兩臂定完全(石田薰)」
】

「三祖僧璨大師不知何許人不言名氏為居
士謁二祖曰弟子身纏風恙請和尚懺罪祖
曰將罪來與汝懺居士良久曰覔罪不可淂
祖曰我與汝懺罪竟冝依佛法僧住曰今見
和尚巳知是僧未審何名佛法祖曰是心是
佛是心是法法佛無二僧寶亦然曰今日始
知罪性不在內不在外不在中間如其心然
佛法無二也祖深器之即為剃𩬊曰是吾寶
也冝名僧璨執侍二載乃付達磨信衣正法
眼藏說偈密囑護持無令斷絕後居舒州潛
皖山谷或司空山。」
【
頌曰。
「　潛溪水急天柱峯高洞然明白不隔􂅕毫從來生計平如掌後世兒孫弄海潮(楊無為)」

「　罪巳無根性巳空正生風處不生風至今山谷山前水一𣲖清流入海中(佛國白)」

「　說罪師前請懺除罪忘心滅兩如如誰知璨是僧中寶來往司空山下居(草堂清)」

「　半醒半醉臥街衢忽悟通身業本無
三昧若從人處淂効顰何異更塗糊(成枯木)」


「　無孔笛子氊拍板五音六律皆普徧時人不識黃番綽笑道儂家登寶殿(五祖演)」

「　風恙纏身覔罪不得九萬里程展摩霄翼(旻古佛)」


「　三祖以罪懺罪二祖將錯就錯一陣清風劈面來罪花業果俱凋落靈丹一粒有神功瘥病不假驢駞藥(佛鑒懃)」

「　渾身燥痒倩人搔入骨搔來身巳勞一下被伊搔著了平生痒處一時消(水菴一)」

「　二祖安心三祖懺罪逐惡隨邪成群作隊只許老胡知不許老胡會(退菴竒)」


「　彌天罪過無門懺紅爛通身世莫醫巳是四稜俱蹋地儘教後代亂針錐(無門開)」

「　平生罪性覔無踪直得乾坤大地空天地依然高突兀潛溪一𣲖自朝宗(癡絕冲)」

「　風恙纏身世莫醫家貧遭刼更堪悲誰知覔罪了無處正是賊歸空屋時(大歇謙)」

「　罪過彌天乞懺除看時似有覔渾無直饒言下滅胡族冷地尋思不丈夫(石室輝)」
】
「四祖道信大師初為沙彌
年始十四禮三祖曰願和尚慈悲乞與解脫
法門祖曰誰縛汝曰無人縛祖曰何更求解
脫乎師於言下大悟服勞九載乃付衣法住
蘄州破頭山學侶雲臻攝心不𥧌脇不至席
一日告眾曰吾武德中遊廬山登絕頂望破
頭山見紫雲如盖下有白氣橫分六道汝等
會不眾默然弘忍曰莫是和尚它後橫出一
枝佛法不師曰善唐太宗響師道三詔不赴
就賜紫服。」
【
頌曰。
「　慈雲之塔大醫之師瞻之仰之雙峯魏魏懶融不淂西天鉢直付黃梅路上兒(揚無為)」

「　島外逢師解縛歸雙峯山下獨幽奇郤將衣鉢為人事乞與黃梅箇小兒(佛國白)」

「　道出乾坤動至尊飛雲三詔不離雲求人的嗣周家子遙望牛頭紫氣分(草堂清)」


「　絕知名迹能妨道正恐師承亦累人問法沙彌莫饒舌百年逆旅要同塵(覺範洪)」

「　無縛無釋脇不至席分開一貫兩箇五百(旻古佛)」

「　牛頭未生梅子熟也翫步人間池成月下鳳書三到懶開眸白蓮峰頂光相射(雲嵓因)」

「　堅辭鳳闕紫泥詔玷辱宗風箇古錐坐断雙峯無寸草愛松留得礙人枝(無門開)」

「　掀翻解脫脫巢窠從此縵天布網羅落賺小兒猶自可一枝橫出轉譊訛(癡絕冲)」

「　誰縛無人縛何更求解脫未必右軍鵝便是支郎鶴(石田薰)」

「　破頭峯頂紫雲飛三却天書老翠微滯貨雖然無用處不應分付小孩兒(少室睦)」
】

「五祖弘忍大師前身在蘄州西山栽松遇四
祖告曰吾欲傳法與汝汝巳年邁汝若再來
吾尚遲汝師諾遂往周氏家女托生因拋濁
港中神物護持至七歲為童子四祖一日往
黃梅縣逢一小兒骨相奇秀乃問曰子何姓
曰姓即有非常姓祖曰是何姓曰是佛性祖
曰汝無性耶曰性空故祖默識其法器即俾
侍者後令出家後付衣法居黃梅東山。」
【
頌曰。

「　栽松何老傳衣何少前身後身一夢兩覺白藕花開峯頂頭明月千年冷相照(楊無為二)」


「　日出而作栽松為樂昔栽幾何今滿嵓壑白頭人去小兒歸笑殺林稍千歲鶴」

「　在聖權方世莫評双峯密付豈虛稱前身巳老難傳鉢託陰重來始継燈昔日栽松名尚振千靈報母願何增如今海內宗風徧只為舂中擇得能(白雲端)」

「　垂垂白𩬊下青山七載歸來換舊顏人却少年松巳老是非從此落人間(佛國白)」

「　誰是前身孰後身謾將名字較新陳隣家莫問去來事吾是昔人非昔人(祖印明)」

「　無父無兄絕是非江心誰辨逆流時西山淂法東山隱此事只教能者知(草堂清)」

「　濁港滔滔歧路絕翻身釘出空中橛白蓮花向半天開從此天機渾漏泄(旻古佛)」

「　黃梅果熟白藕花開問唯佛性體異凡胎衣傳南嶺人將去松老西山我再來兩借皮囊成底事一壺風月湛無埃(天童覺)」

「　老大不堪用約去了還來伸脚縮脚裏貪程速快哉有娘生面無爺姓趂得曇華玉葉開(佛燈珣)」

「　香火綿綿五百年孤猿
野鶴老松巔人傳妙道回南嶺我禮浮屠向半天前後真身無覔處古今靈迹尚依然若人問我東山事峯頂池中有白蓮(白楊順)」

「　東山法門眾盈七百真能者師為世作則濁港滔滔清有餘黃梅路上人南北(雲嵓因)」

「　一去一來一老一少兩鏡對懸光影俱照直饒用盡神通未明向上一竅(尼無著緫)」

「　約去栽松箇老人還來傳法喜童真有娘生靣無爺姓劫外靈苗不犯春(水菴一)」

「　元是黃梅舊日僧事師年老氣彌增翻身𩗺下栽松钁轉步來分照世燈皮袋假於溪畔女衣盂付與嶺南能佳聲籍籍能長久雨過淮山碧萬層(湖隱濟)」


「　滿頭白􂾾老嵓隈萬本青松懶更栽皮袋累他周氏女難尋蹤跡去還來(天目禮)」

「　好箇栽松道者臨老無端打野不識從本爺娘負累周家小姐濁港浸他不殺養大便成姦猾皷弄黃梅七百僧成群逐隊爭衣鉢(朴翁銛)」

「　青松未種鼻遼天種了青松失半邊玷辱周家猶自可再來不直半文錢(笑翁堪)」

「　栽徧滿山松暗地翻身轉雖然淂信衣何曾識爺靣(石田薰)」

「　幾年活計钁頭邊萬本青松𤨏翠炬夢破曹溪天地闊再來不直半分錢(少室睦)」

「　栽松幸自可憐生剛要隨人入火坑換淂皮囊急回首依前鼻孔不多爭(石室輝)」
】

「六祖慧能大師本姓盧家貧賣薪養母因往
五祖求法祖曰汝自何來曰嶺南祖曰欲湏
何事曰唯求作佛祖曰嶺南人無佛性若為
淂佛曰人即有南北佛性豈然祖知是異人
乃訶曰著槽廠去遂禮足而退便入碓坊服
勞於杵臼之間因五祖示眾索偈欲付衣法
堂中上座神秀大師呈偈曰身是菩提樹心
如明鏡臺時時勤拂拭莫遣有塵埃師和偈
曰菩提本無樹心鏡亦非臺本來無一物何
假拂塵埃祖默而識之夜呼入室密示心宗
法眼傳付衣鉢令渡江過大𢈔嶺南歸曹溪
開東山法門。」
【
頌曰。
「　今古曹溪一𣲖寒師來因為起波瀾携囊𢈔嶺人空遂負石黃梅眾識難(佛慧泉)」

「　石墜腰間舂碓鳴老盧便重不便輕黃梅衣鉢雖傳淂猶去曹溪數十程(楊無為)」

「　七百高僧夢裏時三更月下獨南歸賣柴舂米儂家事底事親傳六代衣(佛國白)」

「　一偈投機一眾降㗸花百鳥去雙雙家山記淂來時路半夜傳衣過九江(祖印明)」

「　六祖當年不丈夫倩人書壁自塗糊明明有偈言無物却受他家一鉢盂(死心新)」

「　七百僧中選一人本來無物便相親夜傳衣鉢曹溪去鐵𣗳花開二月春(草堂清)」

「　擔柴賣火村裏漢舌本瀾翻不柰何自道來時元沒口郤能平地起風
波(徑山杲)」

「　黃梅席上數如麻句裏呈機事可嗟直是本來無一物青天白日被雲遮(西塔　)」


「　壁間書偈言無物腰石當知力有餘莫道懶翁無伎倆糠中舂出走盤珠(水菴一)」

「　菩提無樹鏡非臺臭口分明鬼擘開幸是賣柴無事獠剛然惹淂一身災(無門開)」

「　𩗺下採樵斧直入碓坊舂一脚踏到底黃梅信息通(佛照光)」


「　應無所住以生心大地山河一發沉從此別開窮世界新州柴把貴如金(破菴先)」

「　四句伽陀不解書三更傳得本來無曹溪路上生荊𣗥直至如今在半途(妙峯善)」

「　箇樣村夫舉世無鬻薪終日奔窮途黃梅有路何曾到誰謂衣盂親付渠(少室睦)」

「　黃梅分付太倉忙半夜凄凄暗渡江將謂無人知下落賊身巳露更和贓(辛庵儔)」

「　不作樵夫作碓夫只將脚力驗精麄知他踏着踏不着和米和糠到鉢盂(西嵓惠)」

「　癡意貪他破鉢盂閑言長語倩人書只知半夜潛身去祖意還曾夢見無(石室輝)」

「　師資緣會有來由明鏡非臺語暗投壞却少林竆活計櫓聲搖月過滄洲(葛廬覃)」
】
「六祖受法
辤五祖令隱於懷集四會之間届南海遇印
宗法師於法性寺暮夜風𩗺剎幡聞二僧對
論一云幡動一云風動往復酬荅曾未契理
祖曰可容俗流輙預高論否直以風幡非動
動自心耳印宗聞語竦然異之遂問其由祖
實告之印宗於是集眾請開東山法門祖遂
落𩬊披衣受戒即廣州天寧寺也。」
【
頌曰。

「　非風幡動唯心動自古相傳直至今今後水雲徒欲曉祖師直是好知音(瑞鹿先)」

「　不是風𠔃不是旛黑花猫子靣門斑夜行人只貪明月不覺和衣渡水寒(法昌遇)」

「　不是風𠔃不是旛斯言形巳播人間要會老盧端的意天台南岳萬重山(天衣懷)」

「　蕩蕩一條官驛路晨昬曾不禁人行渾家不是不進步無柰當門荊𣗥生(保寧勇)」

「　不是風𠔃不是旛於斯明得悟心難胡言漢語休尋覔剎竿頭上等閑看(圓通秀)」


「　東西南北無空處上下四維隨分舉眷属都來止一身行盡天涯無伴侶(三祖宗)」

「　不是風兮不是旛白雲依舊覆青山年來老大渾無力偷淂忙中些子閑(雪峯圓)」

「　不是風𠔃不是旛清霄何事撼琅玕明時不用論公道自有閒人正眼看(圓通僊)」

「　不是風旛不是心迢迢一路絕追尋白雲本自無踪跡飛落斷崖深更深(草堂清)」

「　昔時盧老泄天機直指風旛說向伊是風是旛便是󲊛左之右之不曾離(黃蘗勝)」


「　風旛非動乞兒淂夢金銀珍寶快活受用(旻古佛)」

「　滄溟直下取驪珠覿面相呈見也無到此不開真正眼膏盲之病卒難蘇(道場如)」

「　不
是風旛是汝心人傳此語徧藂林若還踏著鄉關路瓦礫無妨喚作金(祖印明)」

「　不是風𠔃不是旛寥寥千古競頭看徹見始知無處所祖庭誰共夜堂寒(通照逢)」

「　指出風旛俱不是直言心動亦還非夜來一片寒溪月照破儂家舊翠微(佛心才)」

「　不是風旛不是心幾人求劒刻舟尋分明寄語諸禪侶自古真鍮不愽金(佛鑑懃)」

「　不是風𠔃不是旛認為心者亦顢頇風吹碧落浮雲盡月上青山玉一團(踈山常)」

「　相爭但見風旛動不肯回頭識動心從此老盧露消息松風江月盡知音(夢菴信)」

「　夢遊華頂過丹丘躡盡寒雲倚石樓貪看瀑泉瀉崖壁不知身在碧江頭(長靈卓)」

「　不是風旛不是心曹溪深也未為深那吒忿怒掀騰去析徧微塵不可尋(黃龍震)」

「　不是風𠔃不是旛幾人北斗靣南看祖師直下無窠臼眼綻皮穿較不難(佛燈珣)」

「　不是風𠔃不是旛一重山後一重山青春雨過無餘事獨倚危樓望剎竿(佛性)」

「　不是風旛不是心從來只為少知音舉頭萬里長空外唯見白雲流水深(楚安方)」


「　不是風𠔃不是旛多口闍𥠖莫可詮若將巧語求玄會特地千山隔萬山(琅瑘覺)」

「　非風旛動唯心動龍生龍𠔃鳳生鳳老盧直下示全機底事今人見如夢(石􂾲明)」

「　不是風旛是心動似
倩麻姑痒處搔天外孤鸞誰淂髓何人解合續絃膠(崇覺空)」

「　不是風旛不是心祖師正眼只如今如今不識山河礙識淂如今海岳沉(雪竇宗)」

「　風旛不動人心動直指分明休矇𥋾若將知見巧商量大似夢中加說夢(大溈智)」


「　非風旛動唯心動猶涉廉纖強指陳大地未曾添寸土不知誰是點頭人(開福寧)」

「　直指單傳自祖宗非風旛動出盧公玄徒若具金剛眼剎剎塵塵緫是空(南堂興)」

「　是風是旛君莫疑百草叢中信步歸王道太平無忌諱戲蝶流鶯遶樹飛(自得暉二)」

「　不是風旛不是心衲僧徒自強錐針巖房雨過昏烟靜臥聽凉風生竹林」

「　浪靜風恬正好看秋江澄徹碧天寬漁人競把􂅕綸擲不見冰輪蘸水寒(常菴崇)」

「　不是風旛動亦非仁者心自從胡亂後淈𣸩到如今(瞎堂遠)」

「　風動旛動心動死蛇要人活弄嘶風木馬當途無角鐵牛入洞(白楊順)」


「　非風旛話露全機千古叢林起是非咄這新州賣柴漢得便冝是落便冝(佛照光)」

「　不是風旛不是心休將此語播叢林從來一𣲖天河水透石穿崖古到今(塗毒䇿)」

「　大海波濤湧千江水逆流龍王宮殿裏不見一人遊(應菴華)」


「　不是風旛動天生李老君出胎頭上𩬊寸寸白如銀(雪堂行)」

「　不是風𠔃不是旛碧天雲靜
月團團幾多乞巧癡男女猶向床頭瓮裏看(水菴一二)」

「　不是旛兮不是風軒轅寶鑑出懷中森羅萬象難逃影戀窟狐狸失却蹤」

「　張騫推倒崑崙後幾人窮到孟津源堪笑不知天地者至今剛道有乾坤(肯堂充)」

「　非風旛動唯心動􂎆雪貧兒徹骨寒在聖在凡誰改變蝍蟟嚼碎鐵圍山(劒門分)」

「　不是風𠔃不是旛入泥入水與人看莫把是非來辨我浮生穿鑿下相干(月林觀)」

「　不是風𠔃不是旛白雲盡處見青山可憐無限英靈漢開眼堂堂入死關(淳菴淨)」

「　不是風𠔃不是旛分明裂破萬重關誰知用盡腕頭力惹淂閒名落世間(松源岳)」


「　不是風𠔃不是旛將軍騎馬出潼關安南塞北都歸了時復挑燈把劒看(天目禮)」

「　不是風旛也可疑却言心動甚言詞天生不受形容者舉世何人見得伊(朴翁銛)」

「　長安一片月萬戶擣衣聲西風吹不断緫是玉關情(孤峯深)」


「　風旛心動一狀領過只知開口不覺話墮(無門開)」

「　地神歸地天神歸天慇懃奉送寶馬金錢(無凖範)」
】
「育王崇舉巴陵和尚道不是風動
不是旛動不是風旛又向甚麼處着有人為
祖師出氣出未與巴陵相見雪竇和尚道風
動旛動既是風旛又向甚麼處着有人為巴
陵出氣出來與雪竇相見師乃。」
【
頌曰。
「　非風
非旛無處着是風是旛無着處遼天俊鶻悉迷蹤踞地金毛還失措阿呵呵悟不悟令人轉憶謝三郎一􂅕獨釣寒江雨」
】
「六祖因僧
問黃梅衣鉢是何人得祖云會佛法者得僧
曰和尚還得不祖曰不得僧曰因甚不得祖
曰我不會佛法。」
【
頌曰。
「　信手拈來見自殊箇中消息沒工夫黃梅未許傳斯旨半夜曾將付老盧(大洪恩)」

「　斬釘截鐵大巧若拙一句單提不會佛法儘他葉落花開不問春寒秋熱別別萬古寒潭空界月(圓悟勤)」

「　我不會佛法不得黃梅旨本體自圓成畢竟只者是道巳契平生脚巳􂎆實地無一法當情靈山親授記(佛鑑懃)」

「　不會黃梅佛法夢中合眼惺惺此地無金二兩俗人酟酒三升(雪菴瑾)」

「　蕉芭蕉芭有葉無丫忽然一陣狂風起恰似東京大相國寺裏三十六院東廊下北角頭王和尚破袈裟(徑山杲)」
】
「六祖示眾曰吾有一物非青黃
赤白男女等相還有人識得麼時有沙彌神
會出曰某甲識得祖曰󲊛喚作什麼曰是諸
佛之本源神會之佛性祖便打曰我喚作一
物尚自不中更喚作本源佛性。」
【
頌曰。
「　呼為一物早不中那堪指作本源佛應現縱橫緫不虧動用施為􂊂不得活潑潑黑焠焠借問諸人知不知直待當來見彌勒(海印信)」

「　畫師
五彩𥁞虗空落筆須知失本蹤更有唐朝吳道子平生紙上枉施功(慈受深)」

「　一翳在眼空花亂墜神會沙彌失錢遭罪只見鑿頭方不見錐頭利大丈夫小釋迦鐵鞭一擊珊瑚碎(圓悟勤)」
】
「六祖謂門人曰吾欲歸新州汝等速
治舟楫門人曰師從此去早晚却回祖曰葉
落歸根來時無口法雲秀云非但來時無口
去時亦無鼻孔。」
【
頌曰。
「　葉落歸根來時無口水長船高烏飛兔走若非林間師子兒三嵗便能大哮吼(海印信)」

「　五蘊山頭一叚空來時無口去無踪要明葉落歸根旨末後方能達此宗(本覺一)」

「　祖師底物待客只是家常茶飯如今後代兒孫須要珍羞異饌(圓悟勤)」

「　葉落歸根後曹溪一滴深山居人少到真實好知音(龍門遠二)」

「　歸根得旨復何論洞口秦人半掩門花落只隨流水遠空留羃羃野雲屯落葉歸根銕牛當路來時無口索塩得醋金槌不動落羣機列聖叢中第六祖(雪堂行)」

「　雲開空自闊葉落即歸根回首烟波裏漁歌過遠村(松源岳)」

「　興在天南天盡頭末行先巳到新州來時無口去無伴那更蕭蕭黃葉秋(虛堂愚)」
】


禪宗頌古聮珠通集卷第三　　　　雞三

禪宗頌古聮珠通集卷第四　　　　雞四
(僧錄司右教兼靈谷禪寺住持淨戒重校)

  
  * 東土初祖旁出
  
  * 波羅提尊者(　則)
  * 四祖旁出
  
  * 牛頭融(一則)
  * 鶴林素(一則)
  * 國一(二則)
  * 鳥窠(二則)
  * 五祖旁出
  
  * 蒙山明(一則)
  * 破竈墮(二則)
  * 六祖旁出
  
  * 智隍(一則)
  * 忠國師(十一則)
  * 永嘉覺(一則)
  * 六祖下一世
  
  * 南岳讓(四則)
  * 清源思(六則)
  * 六祖下二世
  
  * 馬祖一(九則)
  * 石頭遷(三則)
  * 終南政(一則)
「波羅提尊者(西天無相宗首)囙異見
王問何者是佛者曰見性是佛王曰師見性
否曰我見佛性王曰性在何處曰性在作用
王曰是何作用我今不見曰今見作用王自
不見王曰於我有否曰王若作用無有不是
王若不用體亦難見王曰若當用時幾處出
現曰若出現時當有其八王曰其八出現當
為我說者即說偈曰在胎為身處世名人在
眼曰見在耳曰聞在鼻辨香在口談論在手
執捉在足運奔徧現俱該沙界􂊂攝在一微
塵識者知是佛性不識喚作精䰟。」
【
頌曰。
「　古有異見王執迷生異見波羅提尊者為君通一線佛性等虛空八門常出現榮華有盛衰大道無更變變不變清涼須是犀牛扇(南堂興)」


「　在胎為身隨緣托質示天真分明見得當時事晝夜舒光轉法輪(劉興朝居士八)」

「　處世名人我今
知是釋迦身堪悲擾擾昏昏者箇箇埋藏無價珎」

「　在眼曰見昨夜三更光掣電照破塵根一物無始知身坐空王殿」

「　在耳曰聞如何昏聵滿乾坤那知皷響鐘鳴夜一一齊開眾妙門」

「　在鼻辨香旃檀林裏親聞得徹地薰天只自知相逢覿面難相識」

「　在舌談論方便須開大施門若是知音兩相見何勞一默與多言」

「　在手執捉放開捏聚緫由伊笑他龐老當年道運水搬柴未是奇」

「　在足運奔草鞋󷄔破無消息吾今了了報君知自是不歸歸便得」
】
「金陵牛頭山第一世法融禪
師幽栖石室有百鳥銜花之異唐貞觀中四
祖遙觀氣象知有奇人躬自尋訪見師端坐
祖問曰在此作什麼師曰觀心祖曰觀是何
人心是何物師無對作禮問曰大德高棲何
所祖曰貧道不决所止師曰還識道信禪師
不曰何以問他師曰嚮德滋久冀一禮謁祖
曰即貧道是也師曰因何降此祖曰特來相
訪莫更有宴息處否師引至菴所唯見虎狼
之類祖舉兩手作怖勢師曰猶有這箇在祖
曰適來見什麼師無語祖於師坐石書一佛
字師覩之竦然祖曰猶有這箇在師未曉乃
請說法祖曰百千法門同歸方寸河沙妙德
緫在心源師領悟祖曰吾受三祖􂏓教法門
今付於汝汝受吾言只住此山後有五人紹
汝玄化百鳥不復㗸花號懶融。

僧問南泉
牛頭未見四祖為什百鳥𠾑花獻泉曰為渠
步步踏佛階梯曰見後為什不來泉曰直饒
不來猶較王老師一線道。

又趙州因僧問
牛頭未見四祖時如何州曰飽柴飽水見後
如何曰飽柴飽水。」
【
頌曰。
「　古人抱志坐牛頭信師說話示無休飽柴飽水安心靜真正無私是趙州(汾陽昭)」

「　牛頭峯頂鎻重雲獨坐寥寥寄此身百鳥不來春又盡不知誰是到菴人(雪竇顯)」

「　紫氣氳氳透白雲因逢宗匠指迷津𠾑花百鳥空惆悵不見菴中舊主人(楊無為)」


「　喧寂同為不二門莫來無佛處稱尊寄言牛首菴中老百鳥𠾑花禍有根(祖印明二)」

「　一榻蕭然傍翠陰畫扄松戶冷沈沈懶融得到平常地百鳥𠾑花無處尋」

「　花鳥不來空過春牛頭山上懶融人自心淨故原無作放下許多閑苦辛(天童覺)」

「　花落花開百鳥悲菴前物是主人非桃源咫尺無尋處一棹漁蓑寂寞歸(張無盡)」

「　寥寥風月臥烟霞百鳥從茲不獻花人義盡從貧處断世情偏向有錢家(夢菴信)」

「　六葉牛頭𡬾別栽五天熊耳縱雲雷須知四祖乘機接百鳥𠾑花去不來(剋苻道者)」

「　水因有月方知靜天為無雲始覺高獨坐孤峯休更
問此時難着一􂅕毫(別峯印)」

「　雨前不見華間葉雨後渾無葉底華蝴蝶紛紛過墻去不知春色落誰家(孤峯深)」

「　着鞭騎馬去空手步行歸寂寞菴前路𠾑花鳥不飛(鐵山仁)」

「　學者疑心尚未休飽柴飽水坐牛頭子期不用黃金鑄末世知音有趙州(橫川珙)」
】
「潤州鶴林玄素
禪師(嗣牛頭威)有僧敲門師云誰僧云是僧
師云莫道是僧佛來也不着僧云為甚麼不
着師云無棲泊處。」
【
頌曰。
「　十月清霜重臨風徹骨寒苦無棲泊處擺手出長安(松源岳)」

「　道箇佛來也不着骨頭莭莭是黃金不消三拜勘破了鶴唳空山竹滿林(自默恭)」
】
「杭州徑山
國一道欽禪師(嗣鶴林素)因馬祖遣人送書
到書中作一圓相師發緘見遂於圓相中着
一畫却封回　忠國師聞得乃曰欽師猶被
馬師惑。」
【
頌曰。
「　馬祖當時見徑山同風微露密機關無端却被南陽老平地坑人似等閑(佛印元)」

「　被惑之言事有由神交千里芥針投誰知解使雲通信我不然兮石點頭(照覺緫)」


「　自南自北自西自東溪山雖異雲月還同何事南陽老倒令人擾擾匆匆(地藏恩)」

「　馬師仲冬嚴寒欽師孟夏漸熱雖然寒熱不同彼此不失時莭(徑山杲)」
】
「國一因唐代宗詔至闕下
親加禮敬一日師在大內見帝來乃起立帝
云師何以起師云檀越何得向四威儀中見
貧道。」
【
頌曰。
「　法地安然不動移振身而立亦相冝勿於起坐經行外別討大唐天子師(石溪月)」


「　立在威儀外全身在裏頭重重賜龍袖難掩面門羞(西岩惠)」

「　萬乘君王一國師尋常不離四威儀山長水遠空相憶黃葉吹風人未歸(極雲)」
】
「杭州鳥窠道林禪師(嗣國一)初詣長安西
明寺學華嚴唐代宗詔國一禪師至闕乃謁
之得法歸於西湖秦望山有長松枝葉繁茂
盤屈如盖遂棲止其上故以為名有侍者會
通乃唐德宗六宮使棄官從師落髮伏勤數
年未蒙印授一日告辞師曰往甚處通曰往
諸方學佛法去師曰若是佛法老僧亦有少
許曰如何是和尚佛法師拈起布毛吹一吹
通於言下大悟更不復他遊乃居左右後開
法為的嗣或號布毛侍者。」
【
頌曰。
「　侍者初心學勝緣辤師擬欲去參禪鳥窠知是根機熟吹毛當下得心安(汾陽昭)」

「　鳥窠拈起布毛吹一道寒光對落暉雖是老婆心意切悟來由在半途歸(石門易)」

「　無風匝匝起波痕碧髻羅紋正眼觀恰值黃河三凍鎖那羅延窟見龍蟠(雲居祐)」

「　鳥窠吹布毛紅日午方高趙王因好劒合國人帶刀(真淨文)」

「　顧視顰眉落二三那堪重把布毛拈承當直下便休去眼裏無
筋舉世嫌(成枯木)」

「　老倒志機是鳥窠西湖湖上控烟蘿布毛吹起無多子鐵眼銅睛不柰何(寶峯乾)」

「　鳥窠拈起布毛吹鷲嶺祇園頓息疑須信化工多少力枯槎生出向東枝(張無盡)」


「　老師曾把布毛吹舉處分明苐一機欲識箇中端的意嶺頭遙指白雲飛(真覺添)」

「　直下無私是鳥窠布毛吹起絕譊訛會通忽綻頂門眼照破山河佛與魔(旻古佛)」

「　眼中難着透金塵悟了今人即古人大地撮來如粟米一毛頭上現全身(佛鑑懃)」

「　欲求佛法往南方老大宗師為舉揚山花滿地都狼藉一陣風來一陣香(龍門遠)」

「　布毛一吹當下知歸冷光徧地獨露針錐(楚安方)」

「　白鳳烟霞控鳥窠驪龍珠耀祖山河當初捻起布毛意體用毘盧些子多(剋苻道者)」

「　游騎紛紛驟曉風將軍施令在城東拈來金鏃些兒妙射破花心一點紅(塗毒䇿)」

「　兩指爪開權撮起一毛頭上為吹開這回不在身邊立休說清風遍九垓(心聞賁)」

「　用處天然別更不落思惟山河并大地全露法王機(月林觀)」

「　鳥窠拈起布毛吹萬仞孤峯對落暉未舉巳前先瞥地早知不是丈夫兒(秀岩瑞)」

「　鳥窠佛法無多子只在襤襂一布毛一氣吹來何處去至今天下有譊訛(懶菴需)」

「　八十翁翁要力行布毛吹起禍重生殺人流血
三千里枯𡬾枝頭一老僧(北山隆)」

「　佛法有些少言中沒網羅布毛吹起處依舊不離窠(無凖範)」
】
「鳥窠因白居易侍郎問如何是佛法大
意師曰諸惡莫作眾善奉行白曰三嵗孩兒
也解恁麼道師曰三嵗孩兒雖道得八十老
人行不得。」
【
頌曰。
「　惡無相皃善無形皆自心田長養成不動鋒鋩輕剔破菩提煩惱等空平(無量壽)」
】
「袁州蒙山道明禪師(嗣五祖)因趂
盧行者至大𢈔嶺者見師至即擲衣鉢於石
上曰此衣表信可力爭耶任將去師遂舉之
如山不動踟躕悚慄乃曰我來求法非為衣
耶願行者開示曰不思善不思惡正與麼時
阿那箇是明上座本來面目師當下大悟徧
體汁流泣禮問曰上來密語密意外還更別
有意旨不曰今與汝說者即非密也汝若返
照自己面目密却在汝邊師云某甲雖在黃
梅隨眾實未省自已面目今蒙指授入處如
人飲水冷煖自知今行者即是某甲師也曰
汝若如是則吾與汝同師黃梅善自護持。」

【頌曰。
「　正當恁麼時麼劫不曾迷步步趍三畧㷌家鎮絕疑(龍門遠)」

「　堂堂妙相絕錙銖善惡都忘見也無萬里雲􂊂天界淨海心無浪月輪孤(佛性泰)」

「　平欺佛祖氣如王直趂盧能到嶺傍不得衣盂遭惡水分明雪上更加霜(咲
翁堪)」

「　不思善不思惡千手大悲難摸索難摸索處盡掀翻方知普化搖鈴鐸(殺六岩輝)」

「　描不成兮畫不就贊不及𠔃休生受本來面目無處藏世界壞時渠不杇(無門開)」

「　夜深傳付老盧衣恨殺黃梅老古錐向道趕人休趕上果然落莭一番歸(雪溪戒)」
】
「嵩岳破竈墮和尚
(嗣嵩岳安國師)因嵩山塢有廟甚靈殿中唯安一竈
遠近不輟祭祀烹殺物命甚多師以杖敲竈
三下云咄此竈只是泥瓦合成聖從何來靈
從何起恁麼烹宰物命又打三下竈乃傾破
墮落須臾有青衣峩冠設拜曰我本此廟竈
神久受業報今蒙師說無生法得脫此處生
天特來致謝師曰是汝本有之性非吾強言
神再拜而沒後僧問師某甲久侍左右未蒙
方便竈神得何宗旨便乃生天師曰我只向
伊道是泥瓦合成別也無道理為伊僧佇思
師曰會麼曰不會師曰本有之性為什麼不
會僧作禮師曰墮也墮也破也破也後有僧
舉白安國師國師嘆曰此子會盡物我一如。」

【頌曰。
「　古廟神竈禪師法要杖子敲來業身勃跳(楊無為)」

「　竈破土落不在圖度呼茶喚飯量水煎藥(黃蘗勝)」

「　禍福威嚴不在靈殘盃冷炙笑何人一從去後無消息野老猶敲祭皷聲(龍門遠二)」

「　春寒料峭凍殺年少切忌參啇別
無奇妙低頭侍奉歡喜問訊佛法啇量傷子性命」

「　倚竈為靈自不靈靈蹤断處一堆塵野老不來敲祭皷打正因邪別是春(佛燈珣)」


「　聖不聖𠔃靈不靈塼瓦為堆土合成杖頭擊着無消息多年妖恠不成精而今仔細思量着為他閑事長無明(大溈智)」

「　摩天鴆鳥九頭毒護世那吒八臂長水自竹邊流出冷風從花裏過來香(南岩勝)」
】
「破竈墮因僧問如何是
大脩行底人師曰擔枷帶鎻如何是大作業
底人師曰脩禪入定。」
【
頌曰。
「　帶鎻擔枷招罪犯安禪入定墮深坑兩頭踢脫無依倚一箇閒人天地間(別山智)」
】
「河北智隍禪師(嗣六祖)
始參五祖循乎漸行後結菴長坐二十餘載
不見惰容及遇六祖門人䇿禪師激心勤求
法要徃參六祖祖愍其遠來便垂開示師於
言下豁然契悟前二十年所得心都無影響。」

【頌曰。
「　禪非出入非行坐坐立經行緫是禪若是守他山鬼窟迢迢特地隔西天(本覺一)」

「　當年睥睨此山阿欲着紅樓貯綺羅今日重來無一事却騎羸馬下坡陁」
】
「西京光宅寺慧
忠國師(嗣六祖)居南陽白崖山黨子谷四十
載不下山唐肅宗詔赴京待以師禮問師得
何法(或曰師在曹溪得何法)師曰陛下還見空中一片
雲麼曰見師曰釘釘着懸掛着。」
【
頌曰。
「　無開
口處却開口有意歸時即便歸趙州不在明白裏未是𦏪羊掛角時(慈受深)」
】
「忠國師因肅
宗問如何是十身調御師乃起立曰還會麼
曰不會師曰與老僧過淨瓶來。」
【
頌曰。
「　𪂶𪂶鳥宿空池魚從脚下過𪂶𪂶緫不知若也知碧潭深萬丈直下取魚歸(寶峯淳)」

「　帶雪含霜半倚籬橫斜影裏露仙姿前村昨夜春來了竹屋老僧猶未知(心聞賁)」
】
「國師因肅宗又問
曰如何是無諍三昧(今訛作如何是十身調御)師曰檀越
踏毘盧頂上行曰此意如何師曰莫認自己
清淨法身又問師師都不視之曰朕是大唐
天子師何以殊不顧視師曰還見虗空麼曰
見師曰他還眨眼視陛下否。」
【
頌曰。
「　一國之師亦強名南陽獨許振佳聲大唐扶得真天子曾􂎆毘盧頂上行(雪竇顯二)」

「　鐵槌打碎黃金骨天地之間更何物三千剎海夜澄澄不知誰入蒼龍窟」

「　作者清䂓世莫儔金篦曾握上龍樓良哉撥破毘盧頂直得文殊笑點頭(溈山秀二)」


「　寶月含虗列數峯高低誰辨淡烟中須弥擊碎塩官皷降得毘盧在下風」

「　步步􂎆着毘盧頂亦非自已清淨身妙入空門得空相祖師肝膽佛精神(佛鑑懃)」
】
「國師因代宗命試驗
西天大耳三藏師問曰汝得他心通邪曰不
敢師曰汝道老僧即今在什麼處曰和尚是
一國之師何得却去西川看競渡良久再問
汝道老僧即今在什麼處曰和尚是一國之
師何得却在天津橋上看弄猢孫師良久復
問汝道老僧只今在甚麼處藏罔測師叱曰
這野狐精他心通在什麼處藏無對。」
【
頌曰。

「　他心三藏太顢頇猢孫觀了看划船對面國師尋不見秪為從來被眼謾(冶父川)」

「　日應群機必有方未知何處覔南陽自從失却猢孫後橋上多時不作場(懶菴樞)」

「　藏鋒避箭路千差萬古相饒老作家好是鷺鷥無覔處夜深和月宿蘆花(鐵山仁)」
】
「國師一日喚侍者者應
諾如是三召皆應諾師曰將謂吾孤負汝却
是汝孤負吾。」
【
頌曰。
「　師資會遇意非輕無事相將草裏行負汝負吾人莫問任從天下競頭爭(雪竇顯)」

「　國師喚侍者重言不當吃他耳又不聾自又無處雪(投子青)」

「　龍吟虎嘯與誰同天際雲生洞下風從此太平田舍老兒孫携手賀年豊(佛印元)」

「　國師三喚侍者打草只要蛇驚誰知澗底青松下有千年茯苓(黃龍南二)」


「　國師有語不虗施侍者三應絕消息平生心膽向人傾相識不如不相識」

「　侍者何曾喚不回國師乾地起風雷當時若也相逢着九轉還丹化作灰(翠岩真)」

「　老倒南陽太古錐等
閑垂釣泛江湄夜靜水寒魚不食滿船空載月明歸(海印信)」

「　國師三度喚侍者三回應家富小兒嬌病多諳藥性吾負汝隴西鸚鵡能言語汝負吾笑殺西來碧眼胡欲會南陽端的意大都年老覺心孤(佛慧泉)」

「　國師三喚侍者侍者三度應諾茫茫乱下針錐誰知可知禮也(白雲端)」

「　國師三喚古今明何事勞生不自能信是與人無舊分非干人與我無情(照覺揔)」

「　三喚三回應巳休却云孤負強生讎大唐國裏揚家醜試問南陽羞不羞(佛國白)」

「　國師三喚侍者三應兩箇無孔鐵槌傍觀也須氣悶彼此無便冝今古誰相信(圓通秀)」

「　國師三喚侍者侍者三度應諾若言負汝負吾真箇可知禮也(智海清)」

「　國師三喚侍者侍者三應無餘只知身強力壯不覺年老心孤(寶峯祥)」


「　南陽三喚侍者三酬依稀魯國彷彿楊州回首寒江空漾碧夕陽西去水東流(上方益)」

「　國師年老太多圖截鶴由來要續鳬彼此無瘡安樂甚何勞傷損好皮膚(祖印明)」

「　雄鎮南陽傳祖令清風凜凜動寰區老來偏愛晚生子把手時時教順朱(佛心才)」

「　喚處分明應處親不知誰是負恩人東家漏泄西家事却使傍人笑轉新(長靈卓)」

「　三喚三應意巳深南陽曲盡老婆心傍人莫謂揚家醜到底真鍮不博
金(慈受)」

「　國師侍者共悠悠無事堂前互唱酬鑽天鷂子穿雲去空使行人指路頭(佛鑑懃)」

「　寶劒連飛急透頂便通神有時輕按處驚動五湖賔(高庵悟)」

「　世路風波不見君一回見靣一傷神水流花落知何處洞口桃花別是春(鼓山珪)」

「　啞子得夢向誰說起來相對眼麻迷巳向人前輸肺腑從教他自覔便冝(徑山杲)」

「　三呼三應諾彼此不相辜􂎆斷南陽路馨香滿道途(五祖演)」

「　三喚三應更饒貼稱月逗寒窓水歸巨浸負汝負吾全鋒敵勝(瞎堂遠)」


「　喚應尋常誰不曉及乎按劒緫茫然分明好箇神仙訣父子從來不許傳(訥堂思)」

「　南陽三喚無風起浪侍者應諾為蛇安脚明眼衲僧知不知萬古清風自廖廓(尼無著緫)」

「　三喚須知意不輕平生肝膽一時傾負吾負汝還知否縱有丹青畫不成(水庵一)」

「　一叚風光畫不成洞房深處暢予情頻呼小玉元無事只要檀郎認得聲(靈岩安)」

「　全提正令高低普應三應三呼諦聽諦聽(月林觀)」

「　一日君家把酒盃幾年波浪與塵埃不知烏石嶺頭路老去相尋能幾回(頑石空)」

「　一箭射雙鵰雙鵰隨手落波動岳陽城月滿滕王閣(雪菴瑾)」

「　鐵枷無孔要人檐累及兒孫不等閑欲得撑門并拄戶更須赤脚上刀山(無門開)」

「　一擲神杯定吉㐫再占
重卜轉靈通分明見了今年事卻說明年事不同(無凖範)」

「　三喚聲聲出痛腸國師何事錯啇量欲分恩怨無分處吳楚茫茫共一江(覺菴真)」
】
「國師因僧問如何是佛法大意師曰文
殊堂裏萬菩薩曰不會師曰大悲千手眼。」

【頌曰。
「　時年蔬菜賤滿地蘿蔔頭一文買一箇得者飽齁齁(佛鑑懃)」

「　尋真悟入蓬萊島香風不断松花老採芝何處未歸來白雲滿地無人掃(𣗥田心)」
】
「國師因耽源問百年後有人問
極則事作麼生師曰幸自可憐生剛要箇護
身符子作麼。」
【
頌曰。
「　護身符子最通靈國師起坐捴將行耽源得用南方去為說令人睡眼醒(汾陽昭)」

「　不重巳靈猶自可護身苻子更那堪為君旨外通消息秋月無風落碧潭(海印信)」

「　真正道流行脚去護身苻子不須擔國師實為耽源切不是臨歧作對談(橫川珙)」
】
「國
師化緣將畢乃辝唐代宗帝曰師滅度後弟
子將何所記師曰告檀越造取一所無縫塔
曰就師請取塔樣師良久曰會麼曰不會師
曰貧道去後有侍者應真却知此事師遷化
巳後帝詔應真問此意如何真述偈湘之南
潭之北中有黃金充一國無影𡬾下合同船
琉璃殿上無知識應真後住躭源山。」
【
頌曰。

「　無縫塔見還難澄潭不許蒼龍蟠層落落影
團團千古萬古與人看(雪竇顯)」

「　無縫塔從誰手造雖然有樣不堪傳如何強寫無層級永向琉璃殿上懸(白雲端)」

「　窣堵無縫立還危寶鐸玲瓏八面垂千手大悲捫不著百重関鎻下金槌(羅漢南)」

「　前面是珍珠琉璃後面是瑪瑙珊瑚左邊是觀音勢至右邊是普賢文殊中間有箇旛子被風吹著道胡盧胡盧(五祖演)」


「　欲建南陽無縫塔般輸下手實應難本來成現何須作到處巍然着眼看(本覺一)」

「　八面自玲瓏盤空勢岌㟧表裏鎮巍然若為分六鑿執名匿相認影迷形臥龍長怖碧潭清合同船子開心椀日用如何不現成(圓悟勤)」

「　無縫塔𠔃不見影廓然一片真如境爍迦羅眼電光流杳杳冥冥不見頂(佛鑒懃)」

「　窣堵古形儀未舉巳先知巍然存海底影落𡬾頭輝(潛菴光)」


「　無縫塔𠔃誰敢知國師也是落便宜信知師子行踪絕何必尋常問是非問是非百草頭頭雨露垂(戴無為)」

「　湘南潭北影團團面面簷楹風雨寒突出虗空無縫𦉑從教千古與人看(無門開)」

「　國師塔樣最尖新覿面拈來不露文却被躭源添一線至今描邈乱紛紛(高峯妙)」
】

「國師曰語漸也返常合道論頓也不㽞朕迹。」

【頌曰。
「　上無衝天之計下無入地之謀蔡州千箇萬箇打破只在須臾(雪竇顯)」

「　二六時中合
返常經行坐臥好參詳相逢不審人人會問著依前未廝當(本覺一)」
】
「忠國師因丹霞來纔
展坐具師曰不用不用霞退後三步師曰如
是如是霞進前三步師曰不是不是霞繞禪
床一匝而出師曰去聖時遙人多懈怠三十
年後討箇師僧也難得。」
【
頌曰。
「　不用不用千聖不共如是如是蝮蝎蛇虺不是不是徹骨徹髓進前退後遶禪床掣電之機落二三(印空)」
】
「國師問紫璘供奉甚處來曰城南來師
曰城南草作何色曰作黃色師乃問童子城
南草作何色童曰作黃色師曰秪這童子亦
可簾前賜紫對御談玄。」
【
頌曰。
「　慣使渡頭船如今不記年愛他風浪惡方是趂麤錢(月堂昌)」


「　欲把枯腸盡底傾出門不覺又叮嚀勸君及早回頭去莫待春風柳眼青(虗堂愚)」
】
「永嘉真
覺玄覺禪師(嗣六祖)精天台止觀圓妙法門
四威儀中常冥禪觀後因左溪朗激勵與東
陽䇿同詣曹溪初到振錫携瓶繞祖三匝祖
曰夫沙門者具三千威儀八萬細行大德自
何方而來生大我慢師曰生死事大無常迅
速祖曰何不體取無生了無速乎師曰體即
無生了本無速祖曰如是如是時大眾無不
愕然師方具威儀參禮須臾告辤祖曰返太
速乎師曰本自非動豈有速耶祖曰誰知非
動師曰仁者自生分別祖曰汝甚得無生之
意師曰無生豈有意耶祖曰無意誰當分別
師曰分別亦非意祖歎曰善哉善哉㽞一宿
時謂一宿覺。」
【
頌曰。
「　圓悟真心作本心無人證據自沈吟崛多激發緣當熟一見能師便得金(汾陽昭)」

「　永嘉萬里到曹溪三拜云何畧不施却遶禪牀三匝後卓然振錫底威儀(本覺一)」

「　掀翻海岳求知己撥動乾坤見太平二老不知何處去宗風千古播家聲(正法灝)」


「　振錫曹溪生大我慢一宿少留咄哉齪漢永嘉城裏闡宗風江月松風無畔岸(無禪才)」
】

「南岳懷讓禪師(嗣六祖)
初往曹溪參六祖祖問什處來師曰嵩山來
曰什麼物恁麼來師曰說似一物即不中曰
還可脩證否師曰脩證即不無污染即不得
曰只此不污染諸佛之所護念汝既如是吾
亦如是。」
【
頌曰。
「　因師顧問自何來報道嵩山意不回脩證不無不染污撥雲見日便心開(汾陽昭)」

「　玉在池中蓮出水污染不能絕方比大家如是若承當洞庭一夜秋風起(佛印元)」

「　戴角擎頭與麼來銕圍山岳盡衝開閻浮􂎆殺人無數驀鼻深雲拽不回(保寧勇)」

「　嵩頂來來恁麼來不中一物早塵埃便歸南岳磨甎片照得追風馬子回
(佛國白)」

「　是什麼物恁麼來此中何假拂塵埃瞪目看時還不見謾將明鏡掛高臺(大洪恩)」


「　說似一物即不中風從虎𠔃雲從龍此事由來非草草休言無法是真宗」

「　什麼堂堂與麼來當機覿面不迂回經行坐臥非他物自是時人眼不開(本覺一)」

「　當堂古路白雲漫碧眼黃頭尚未諳無孔笛兒氊拍板輕輕吹破御街寒(正堂辨)」

「　說似一物即不中八年方契賣柴翁大都模樣無多子歷劫如何用得窮(朴翁銛)」

「　直言發足自嵩山蕩蕩乾坤任往還一物尚無寧有似倚天長劒逼人寒(無際𣲖)」
】

「讓和尚居南岳時馬祖住傳法院常日坐禪
師知是法噐徃問曰大德坐禪圖什麼曰圖
作佛師一日乃取一甎於彼菴前磨曰磨此
何為師曰磨作鏡曰磨甎豈得成鏡師曰坐
禪豈得成佛曰如何即是師曰如人駕車車
若不行打車即是打牛即是於是悟旨於言
下遂印心傳法符西祖讖馬駒􂎆殺天下人
之語南宗闡於江西。」
【
頌曰。
「　磨甎作鏡慕同音來問分明示本心纔喚木人回面指犁牛耕出古黃金(汾陽昭)」

「　磨甎作鏡不為難忽地生光照大千堪笑坐禪求佛者至今牛上更加鞭(佛印元)」

「　死馬醫來無用處車牛腦後更加鞭皮穿骨綻還知否任重應知角力全(保
寧勇)」

「　磨甎作鏡相席打令一切魚龍知水為命(旻古佛)」

「　坐禪成佛心中病作鏡磨甎眼裏花一掣牢関金鎻断等閑信步便歸家馬駒子實堪誇自從胡乱後著處是生涯(佛燈珣)」


「　打車即是打牛是鼻孔遼天也被穿巳向人前輪肺腑可憐今古妄加鞭(懶菴需)」

「　車牛腦後痛加鞭棄却黃金抱碌磚逐惡隨邪至今日即非心佛錯流傳(咲翁堪)」

「　平生心膽向人傾過犯彌天巳不輕帶累馬師胡乱後至今錯認定盤星(松源岳)」

「　坐禪成佛生妄見磨甎成鏡妄尤多打車打牛俱是妄攪得心膓沒奈何(橫川珙)」

「　萬法俱忘百念灰等閑驀鼻拽將回鏡光一點明如日直得木人心眼開(雪岩欽)」
】
「讓和尚因僧問如鏡鑄像像成後鏡明
向什麼處去師曰如大德為童子時相貌何
在曰只如像成後為什麼不鑒照師曰雖然
不鑒照謾他一點不得。」
【
頌曰。
「　髑髏裏眼見猶在枯木中龍聲更狂打破虗空光境盡箇中別有好商量(慈受深)」

「　問處鈎深荅更幽就身打劫最風流要知一點難謾處江上數峯青欲浮(掩室開)」
】
「讓和尚因馬大師闡化江西
師問眾曰道一為眾說法否眾曰巳為眾說
法師曰緫未見人持箇消息來眾無對因遣
一僧去云待伊上堂時但問作麼生伊道底
言語記將來僧去一如師旨回謂師曰馬師
云自從胡乱後三十年不曾缺塩醬喫師然
之。」
【
頌曰。
「　胡乱三十年不曾少塩醬江西馬大師南岳讓和尚(鼓山珪)」

「　見得分明識得親舉來猶自涉途程直饒不犯毫芒者也是拈鎚䑛指人(徑山杲)」

「　家貧連子屈事急不由人開口露拴索郎當累近鄰(或菴体)」

「　做得些兒活計成人前賣弄逞才能直饒􂎆殺人無數也是西川老鬼精(中菴空)」

「　自從胡乱後更不少塩醬開口便見膽豈在語言上(月林觀)」

「　石火光中驗正邪等閑拈却眼中沙自從不曾少塩醬敢保渠儂未到家(木菴永)」

「　昔年高甲巳登科讀盡人間萬卷書今日一身天地窄思量好事不如無(雪菴珪)」

「　老婆心切日忡忡𢙢墮他家虀甕中消息得來胡乱後江西宗𣲖好流通(虛堂愚)」
】
「吉州清源行思禪師(嗣六
祖)初叅六祖問當何所務即不落階級祖曰
汝曾作什麼來師曰聖諦亦不為祖曰落何
階級師曰聖諦尚不為何階級之有祖深噐
之。」
【
頌曰。
「　無見頂露雲攢急刼外靈枝不帶春那邊不坐空王殿爭肯耘田向日輪(投子青)」

「　卓爾難將正眼窺逈超今古類難齊苔封古殿無人侍月鎻蒼梧鳳不棲(􂑆霞淳)」

「　無階無級見何求奪得曹溪苐一籌却向廬陵言
米價百行千市競相酬(佛國白)」

「　刦外相逢那畔行靈苗叢裏鐵牛耕東風吹散千岩雪空界無雲孤月明(成枯木)」

「　一掬澄潭鏡樣磨無風何必自生波轉身縱不離初際子細看來較幾何(雪岩欽)」
】
「清源既得法往吉州清源山
靜居寺六祖將示滅有沙彌希遷(即南岳石頭和尚)
問曰和尚百年後希遷未審當依附何人祖
曰尋思去及祖順世遷每於靜處端坐寂若
忘生第一座問曰汝師巳逝空座奚為遷曰
我稟遺誡故尋恩爾座曰汝有師兄行恩和
尚今住吉州汝因緣在彼師言甚直汝自迷
耳遷聞語便辝祖龕直詣靜居。」
【
頌曰。
「　尋思去此地清涼離煩暑暮雨朝雲樂太平青山綠水人難覩不難覩深林有箇白額蟲元來却是玄沙虎(高菴悟)」
】
「清源因石頭問和尚出
嶺多少時師曰我却不知汝早晚離曹溪曰
希遷不從曹溪來師曰我亦知汝去處也曰
和尚幸是大人莫造次。」
【
頌曰。
「　木人來問青霄路石女年尊似不聞携手相將歸故國暮山岌岌鎻重雲(丹霞淳)」
】
「清源問石頭汝什麼
處來曰曹溪師乃舉拂子曰曹溪還有這箇
麼曰非但曹溪西天亦無師曰子莫曾到西
天否曰若到即有也師曰未在更道曰和尚
也湏道取一半莫全靠學人師曰不辝向汝
道恐巳後無人承當。」
【
頌曰。
「　白雲藏玉鳳紅日照無遼隱隱星攢處無私鎮九霄(投子青)」


「　相見錦江頭相携上酒樓月闌歌咲罷回首上扁舟(遯菴演)」
】
「清源令石頭持書與南岳護
和尚曰汝達書了速回吾有鈯斧子與汝住
山頭至彼未呈書便問不慕諸聖不重巳靈
時如何岳曰子問太高生何不向下問曰寧
可永刦沉淪不慕諸聖觧脫岳便休頭回至
靜居師問曰子去未久送書達否曰信亦不
通書亦不達師曰作麼生頭舉前話了却曰
發時蒙和尚許斧子便請取師垂一足頭禮
拜尋辝徃南岳。」
【
頌曰。
「　諸聖不求巳靈不重一問太高天驚地動拂袖而回音書肯開從茲盤石上更不過山來(佛印元)」

「　從來祖上作君王子子孫孫代代昌文武百僚都不識只應金殿有尊堂(保寧勇)」

「　千里迢迢信不通歸來何事太匆匆白雲鎻断岩前石掛角𦏪羊不見蹤成枯木鈯斧持來便住山斫開南岳好峯巒兒孫失利將何用又被㗅嚧笑魯般(佛國白)」

「　順水使船猶自可逆風把拖世間稀雖然好箇擔板漢到頭未免落便冝(海印信)」


「　千里親傳事不同湏憑鈯斧賞優功相如奪璧來還趙可擬當時一信通(投子舒)」
】
「清源因
僧間如何是佛法大意師曰廬陵米作麼價。」

【頌曰。
「　出家學道未心開請問宗師大意來却問廬陵米幾價當時心境一時灰(汾陽昭)」


「　烏龜三眼赤祥麟一角尖騰雲生暮雨溪月夜明簾(法昌遇)」

「　巨宋山河四百州交関物物有來由廬陵米價依然在天下衲僧語路綢(正覺逸)」

「　廬陵米價逐年新道𦗟虗傳未必真大意不須歧路問高低冝見本來人(黃龍南)」


「　廬陵米價越尖新那箇商量不掛唇無限清風生閫外休將升斗計踈親(白雲端)」

「　廬陵米價知不知合下相酬兩莫虧君信入廛空返者到頭只是愛便冝(三祖宗)」

「　太平治業無象野老家風至淳只管村歌社飲那知舜德堯仁(天童覺)」

「　豊儉時年各不同豈教浮俗妄爭功廬陵米價誰增减貴賤宜當見祖翁(草堂)」

「　廬陵米價播諸方高唱輕酬力未當覿面不干升斗事悠悠南北謾猜量(長靈卓)」

「　廬陵不價若為酬入市知行趣自由借問年來何所直大宋山河四百州(佛燈珣)」

「　老清源沒縫𦉑問佛法酬米價衲僧一粒若沾唇拄杖橫擔繞天下(高菴悟)」

「　廬陵米價少知音佛法商量古到今綉出鴛鴦任人看無端却要覓金釘(鼓山珪)」

「　老清源沒縫𦉑問佛法酬米價差毫厘成話覇無面目得人怕(徑山杲)」

「　廬陵米價走禪徒五老嵳峩矗太虗堪笑華山圖籍
上又添潘閬到騎驢(海印信)」

「　自古廬陵是吉州至今米價沒人酬青山綠水依前在黃葉西風又一秋(佛陀遜)」

「　清源佛法意如何米價酬來太老婆眨上眉毛行大道莫於平地起風波(照堂一)」

「　廬陵米價報君知浩浩塵中識者稀回首不知何處去白雲流水共依依(妙峯善)」

「　衝開碧落松千尺截断紅塵水一溪飽食高眠人不到日從東出又沉西(無準範)」

「　一𣲖清源出少林信衣到此只傳心尋常示眾無人會盡向廬陵米價尋(張無盡)」
】

「江西道一禪師時號馬祖(嗣南岳讓)示眾曰
汝等諸人各信自心是佛此心即是佛心達
磨南天竺國來至中華傳上乘一心之法令
汝等開悟有僧問云和尚為什麼說即心即
佛祖曰為止小兒啼僧曰啼止後如何祖曰
非心非佛僧曰除此一種人來如何指示祖
曰向伊道不是物曰忽遇其中人來時如何
祖曰且教伊體會大道。」
【
頌曰。
「　百萬雄兵出將軍獵渭城不閑弓矢力斜漢月初生(翠嵓真)」

「　心心即佛佛心心佛佛心心即佛心心佛悟來無一物將軍止渴望梅林(佛國白)」

「　兔角不用有牛角不用無有無不是處馨香滿道途(草堂青)」

「　風勁葉頻落山高日易沉坐中人不見䆫外白雲深(長靈卓)」

「　素琴張午月流水
落花深寂𦗟希聲徹泠泠太古音(佛心才)」

「　韶光三月景和融錦綉山川處處同碧瓦曉煙寒食雨朱簾晴卷杏花風(慈受深)」

「　敲之即響𦗟則無聲嚴冬汗濕酷熱冰清試問道途來往客長安去此幾多程(黃龍震)」

「　江西馬祖據通津隻漿孤帆度世人不是大梅看得破也應虛度嶺頭春(張無盡)」

「　無鬚鎻子八靣玲瓏不撥自轉南北西東海神知貴不知價留與人間光照夜(圓悟勤)」

「　羙如西子離金閤嬌似楊妃倚玉樓猶把琵琶半遮靣不令人見轉風流(佛鑑懃)」

「　即心是佛一家風馬祖聲傳四海中靈利衲僧纔一顧娘生賦性出天聦(佛燈珣)」

「　即心即佛莫妄求非心非佛休別討紅爐𦦨上雪花飛一點清涼除熱惱(徑山杲)」

「　鐵牛耕破洞中天桃花片片出深源秦人一去無消息千古峯巒色轉鮮(雪竇宗)」

「　即心即佛眉拖地非心非佛雙眼橫蝴蝶夢中家萬里子規枝上月三更(瞎堂遠)」

「　即心是佛外忘求心佛圓明不假修雲淨遠山千點翠水和明月一天秋(足菴鑑)」

「　馬祖非心非佛直下更無窠窟今年樹上胡桃勝似去年柑橘(正堂辯)」


「　一簇人𤇆島外村落花流水月黃昏百川到海應須住畢竟何曾別有源(鐵山仁)」

「　金毛師子生鐵稱槌渾侖無縫切忌針錐(無凖範)」
】

「馬祖一日陞堂百丈収却靣前席祖便下座。」

【頌曰。
「　百丈當時侍馬師對師卷席更無私人天不測為奇特恰是攢鴉捉鳳兒上士瞥然全體現太陽出照岳峰低(汾陽昭)」

「　陞堂馬祖卷席百丈淂人半斤還他八兩直饒縫𦉑全無未免傍觀拊掌泉大道百萬雄師陣相覩何人却會回戈鼓將頭不猛悞三軍可憐正令無行處(佛印元)」

「　陞堂卷席逈難儔杲日騰輝處處周堪笑忽雷驚宇宙井中之物不擡頭(海印信)」

「　高登猊座巳圓成大智仙陀卷便行師子嚬呻猶似可象王回首更堪驚(淨照臻)」


「　野鴨飛鼻頭裂卷席更來呈醜拙直饒獨坐大雄峯也是天邊苐二月(楊無為)」

「　昨日東風偶然惡桃花亂落如紅雨昨夜東風又發狂滿地不知何處去(白雲端)」

「　誰將秦鏡掛高臺妍醜分明皆顯露石女溪邊努目嗔相逢對靣難回互(成枯木)」

「　夜深認淂歸時路不待天明便出關三尺鏌鎁橫在手至今坐斷大雄山(上方益)」

「　潮來潮子上潮頭手把紅旗逆水流忽被猛風吹退浪此時伎倆一時休(佛鑑懃)」

「　掛淂帆來遇便風須臾千里到家鄉臨門上岸逢妻子懽喜情懷不可當(龍門遠)」

「　卷起堂堂露眼睛拈來覿靣更相呈鼻頭脫盡誰能覷把手歸來相並行(楚安方)」

「　馬祖陞堂百丈
卷席正令不從拗曲作直(雪竇顯)」

「　馬駒千里行卷席相隨逐秋風一夜生處處開黃菊(石􂾲明)」

「　風定五湖寬収帆恣意觀波光隨水靜練色逼人寒舉棹逗雲塢移舟上碧灣聲華光祖域千載與人看(龍門遠)」

「　馬祖纔陞堂雄峯便卷席春風一陣來滿地花狼籍(高菴悟)」


「　浩浩長江碧際空片帆高掛便乘風快哉不費纖毫力萬里家山咫尺通(開善謙)」

「　捲席因緣也大奇諸方聞舉盡攢眉臺盤趯倒人星散直漢從來不受欺(張無垢)」

「　百丈捲席馬祖陞堂作麼作麼驗盡當行(月林觀)」

「　一柄無情雪刃刀當鋒誰敢犯秋毫馬師父子親提掇血噴千山風怒號(無凖範)」
】
「馬祖因僧問如何
是佛祖云即心即佛。」
【
頌曰。
「　即心是佛鐵牛無骨戲海獰龍摩天俊鶻西江吸盡未為奇火裏生蓮香拂拂(南堂興)」

「　即心即佛龍入蛇窟出將入相安邦定國(石頭回)」

「　誰家飯掛空梁指與小兒令看解開即是灰囊當下命根便断(開善謙)」

「　羙如西子離金𨷂嬌似楊妃下玉樓終日與君花下醉更嫌何處不風流(肯堂充)」

「　即心是佛顢頇淈𣸩菽麥不分光陰飄忽三盃兩盌背爺娘百恠千妖同一窟(咄)(或菴体)」

「　大海波濤闊千峯氣象雄古今無間斷南北路頭通(密菴傑)」

「　即心便是佛姮娥不畫眉
纔將脂粉污妍好󷕕成𡟎(天目禮)」

「　即心是佛砒霜狼毒起死回生不消一服(環溪一)」
】
「馬祖
囙僧問如何是佛祖云非心非佛。」
【
頌曰。
「　碧海珠荊山璧耀乾坤誰別識利力剪却無根樹萬疊峯巒歛𤇆霧(圓悟勤)」

「　賣盡田園徹骨貧不知何處可容身樓頭浪蕩無拘檢鐵笛橫吹過洞庭(開善謙)」

「　二月風光景氣浮少年公子御街遊銀床踞坐傾盃樂三箇孩童打馬毬(牧菴忠)」

「　非佛非心絕謂情玄途鳥道急回程爍迦羅眼存機變莫守寒岩異草青(南岩勝)」

「　分明與麼無無無釋迦彌勒是他奴茫茫宇宙人無數幾箇男兒是丈夫(月林觀)」

「　路逢劒客須呈不遇詩人莫獻逢人且說三分未可全拋一片(無門開)」
】
「馬祖與百丈西堂南
泉玩月次祖曰正與麼時如何丈曰正好修
行堂曰正好供養泉拂袖便行祖曰經入藏
禪歸海唯有普願獨超物外。」
【
頌曰。
「　三獸渡河深淺別不勞精辨逈然分爭如巨浸張帆者不顧波濤過海門(海印信)」

「　經入藏禪歸海唯有普願獨超物外(咄)只有照璧月且無吹葉風(照覺緫)」

「　經入藏禪歸海稽首皈依合掌頂戴王老師超物外二十年前恁麼來而今去盡閑光彩(天童覺)」

「　馬師曾玩月三子左右侍吹箇無孔笛清音聒天地(真如哲)」

「　皎皎凝虛
碧沉沉發皓彩秋色共澄清永夜臨寰海修行供養逗圓機聊聞便行超方外馬駒兒端的別萬古定乾坤一言全殺活(圓悟勤)」

「　經入藏禪歸海未是衲僧親道底拂袖前行歸去來擊砵重關門大啟(開福寧)」

「　國清才子貴家富小兒嬌大家出隻手彼此不相饒(徑山杲)」

「　張公養淂三箇兒長大不知誰立志呼來月下問蹤由眼睛箇箇皆相似(佛性泰)」

「　大機大用銀山鐵壁供養修行眼橫鼻直拂袖便行萬象絕跡敢問諸人誰是端的(楮衲秀)」

「　一箇翁翁三箇兒威音路上偶相携風前唱起玄中曲千古同聲和莫齊彼一時此一時指鹿為馬證鱉成龜雖然弄巧翻成拙免教閑却兩片皮(雪竇宗)」

「　古渡無風下直鈎􂅕綸意在得鯨鰲馬師言下揚家醜千古兒孫草裏遊(湛堂深)」

「　諸子營家各自肥就中一箇最堪悲滿籃盛墨無人買半夜持歸染皂衣(大歇謙)」

「　諸子生涯各有成從來孝順兩邊生貪懽一夜渾家樂失曉連忙打五更(無凖範)」
】
「馬祖不安
院主問和尚近日尊位如何祖曰日靣佛月
靣佛。」
【
頌曰。
「　日靣佛月靣佛五帝三皇是何物二十年來曾苦辛為君直下蒼龍窟(屈堪述明)眼衲僧莫輕忽(雪竇顯)」

「　日靣月靣左旋右轉大唐擊鼓新羅發箭流水前溪後溪落花三片
五片聾人不𦗟忽雷聲空向雲中看閃電(佛慧泉)」

「　少年公子忽猖狂半夜穿雲入洞房二八仙娥百般巧眼睛之上綉鴛鴦(野軒遵)」

「　日靣佛月靣佛夜夜朝朝好風物馬駒􂎆殺天下人軒轅照破精靈窟(楊無為)」

「　大地山河俱是寶不識之人入荒草日靣月靣佛現前閃爍珊瑚光杲杲(白雲端)」

「　蒲團上端坐針眼裏穿線西風一陣來落葉兩三片(保寧勇)」

「　日靣月靣佛無私誰薦驪龍頷下珠滿握光明耀牛斗何須按劒立階除(照覺捴)」

「　日靣月靣胡來漢現一點靈光萬化千變(真淨文)」

「　日靣月靣星流電卷鏡對像而無私珠在盤而自轉君不見鉗槌前百鍊之金刀尺下一􂅕之絹(天童覺)」

「　日面東𠔃月面西誰言任運落前溪山桃落盡春歸去猶有子規枝上啼(上方益)」


「　什邡駒子氣生獰蹴􂎆毗盧頂上行正患脾疼却頭痛病來猶有巧心情(張無盡)」

「　日面佛月面佛大海波翻須彌突兀磕破腦門額頭汗出明眼衲僧未辨明擡頭好看冲天鶻(長靈卓)」

「　丫鬟女子畫娥眉鸞鏡臺前語似癡自說玉顏難比並却來架上著羅衣(五祖演)」

「　東街柳色拖烟翠西巷桃花相映紅左顧右盻看不足一時分付與春風(佛鑑懃)」

「　近日尊位復如何日面月面哩來囉自從舞得三臺後
拍拍元來緫是歌(佛燈珣)」

「　日面月面空中閃電􂎁杼停機垜成招箭(南華昺)」

「　日面月面靈光洞現大地山河南州北縣雖是老婆心切那知疑殺監院(踈山如)」

「　日面月面頭頭出現捏聚放開成團成片(楚安方)」

「　金烏纔唱日方中王道平平觸處通爭柰馬駒生太早依前􂎆殺太虛空(正覺逸)」

「　日面月面星移斗轉失曉波斯討頭不見(翠岩真)」

「　日面月面突出難辨綉出巧鴛鴦雙雙誰不羡戴月宿蘆花隨波戲水面瞥然飛起碧霄空舉首銀河橫素練(雪竇宗)」

「　日面月面虛空閃電雖然截斷天下衲僧舌頭分明也只道得一半(金陵俞道婆)」

「　打殺黃鶯兒莫教枝上啼幾回驚妾夢不得到遼西(典牛游)」

「　尊位如何澄潭影裏探秋波日面月面鐵眼銅晴安可辨君不見一聲霹靂𠔃霧罩長空千眼䪺開𠔃雲収岳面(瞎堂遠)」

「　朱砂鏡裏開顏笑白玉盤中展脚眠大抵人生難淂共得團圓處且團圓(佛性泰)」

「　兩輪舉處𤇆塵起電急星馳擬何止目前不礙往來機正令全施無表裏丈夫意氣自衝天我是我兮󲊛是󲊛(信相修)」

「　古殿無人到者稀蒲團端坐有誰知不因院主通消息爭得寒光萬里輝(中際能)」

「　尊位如何問最親攢簇不得病源深等閑提起軒轅鏡扁鵲盧醫無處
尋(退菴奇)」

「　漢州生得馬駒兒病在膏肓不可醫院主無端問安好引他賣弄口唇皮(鐵山仁)」

「　日面佛月面佛西岩樹色含𤇆東谷花光映日仰視莫窮俯看巳老一時分付主林神明眼衲僧無處討(天目禮)」

「　日面月面突出難辨擬欲擡眸空中兩片(無凖範)」
】
「馬祖囙僧
問離四句絕百非請師直指西來意祖曰我
今日勞倦不能為汝說得問取智藏去僧去
問藏藏云我今日頭疼不能為汝說淂問取海
兄僧去問海海云我到這裏却不會僧回舉
似馬祖祖曰藏頭白海頭黑。」
【
頌曰。
「　藏頭白海頭黑明眼衲僧會不得馬駒􂎆殺天下人臨濟未是白拈賊離四句絕百非天上人間唯我知(雪竇顯)」

「　不知何所問人覔將寶示渠渠不識持來持去問啇人不別東西徒費力依舊回自惆悵􂎆破草鞋多少䩫(海印信)」

「　百非四句絕何言黑白分明定正偏師子窟中無異獸驪龍行處浪滔天(照覺緫)」

「　湘靈二女神仙格笑倚朱門香陌陌一抹臙脂透臉紅更加十分天真色(佛鑑懃)」

「　四句百非皆杜絕陽春白雪唱彌高風清月皎無雲夜誰把吹毛換寶刀(南華昺)」

「　百非四句絕踈親馬駒􂎆殺天下人藏頭白𠔃海頭黑門外金剛笑又嗔(圓覺演)」

「　却似暗地箭半夜飛來人不見又似
藏鋒筆白日堂堂明不出藏頭白海頭黑瑠琉殿上加金碧反思達磨見梁王對面者誰還不識(佛鑑懃)」

「　短帽輕衫宮樣窄舞徧胡笳十八拍曲罷酒闌猶未歸歸來月色和雲白(瞎遠堂)」

「　百非路絕透離微四句情忘發上機竹密不妨流水過山高豈礙白雲飛(足庵鑒)」


「　離四句絕百非西來祖意太離披藏頭白海頭黑尀耐馬師這老賊千古萬古黑漫漫埴溝塞壑無人識(無禪才)」

「　父為子隱子為父隱一火白拈誰敢侵近藏頭白海頭黑不動刀鎗断人性命(退菴奇)」

「　離四句𠔃絕百非遞相推過幾曾知這僧擔一檐懵懂換得兩頭𣸩淈歸(月坡明)」
】
「馬祖示眾云凡有言句是提婆
宗以此箇為主。」
【
頌曰。
「　玉轉珠回著眼看有相干處沒相干只將此箇以為主(喝一喝云)一劒倚天星斗寒(石溪月)」
】
「馬祖一日封三甕醬
令僧馳書寄與百丈百丈集眾上堂開書了
拈拄杖指甕曰道得即不打破道不得即打
破眾無語丈打破歸方丈。」
【
頌曰。
「　送醬三瓶通遠信當時打破眾還驚父慈子孝誰相委莫道禪家太不情(本覺一)」
】
「石頭希遷大師(嗣清
源思)因清源曰有人道嶺南有消息師曰有
人不云云曰若恁麼大藏小藏從何而來師
曰盡從這裏去終不少他事源甚然之。」
【
頌曰。

「　有消息太沉屈無消息轉埋沒大藏小藏從茲出撒沙撒土無終極甜如蜜苦如檗明如日黑如漆擊碎千年野狐窟填溝塞壑無人識(圓悟懃)」
】
「石頭囙僧問如何是觧脫師曰誰
縛汝。」
【
頌曰。
「　未息狐疑問上流如何解脫得心休承君解脫從誰起直得無生是石頭(汾陽昭)」

「　曾把疑情問解脫擬意投師示一訣興慈旨意應機酬是汝當觀第二月(般若柔)」
】
「石頭囙
僧問如何是祖師西來意師曰問取露柱曰
某甲不會師曰我更不會。」
【
頌曰。
「　覿面相呈便相罵兩箇中有一人嗔要識是非須看取鐵牛耕出玉麒麟(靈源清)」
】
「終南山惟政禪師因
唐文宗大和中嗜蛤蜊一日御饌中有擘不
張者帝以為異焚香禱之俄變為菩薩形梵
相具足即貯以金粟檀香合覆以羙錦賜興
善寺令眾僧瞻禮因問群臣斯何祥也或言
太一山有惟政禪師深明佛法博聞強識帝
即令召至問其事師曰臣聞物無虛應此乃
啟陛下信心耳契經曰應以此身淂度者即
現此身而為說法帝曰菩薩身巳現且未聞
說法師曰陛下覩此為常耶非常耶為信耶
非信耶帝曰希奇之事朕深信焉師曰陛下
巳聞說法竟皇情大恱詔天下寺院各立觀
音像以荅殊休。」
【
頌曰。
「　螺螄蚌蛤類大唐天子
心嗜好即深信南無觀世音(西岩惠)」

「　合水和泥底事忙被渠點破太乖張雖然嘿契君王意巳是全身䧟鑊湯(北海心)」

「　一點悲心擘不開鑊湯袞處笑盈腮希奇之事朕深信見與君王說法來(石溪月)」

「　蚌蛤之中有應身更言說法亦非真補陀大士唐天子橫眼人無隔宿恩(閑極雲)」
】

禪宗頌古聮珠通集卷第四　　　　雞四

禪宗頌古聮珠通集卷第五　　　　雞五
(僧錄司右闡教兼靈谷禪寺住時淨戒重校)

  
  * 祖師機緣
  
  * 六祖下苐三世
  
  * 百丈海(九則)
  * 南泉願(廿七則)
  * 塩官安(三則)
  * 㱕宗常(七則)
  * 乳源(一則)
  * 大梅常(四則)
  * 五洩默(一則)

「洪州百丈山懷海大智禪師(嗣馬祖)師再叅
馬祖祖於禪床角取拂子示之師曰只者個
更別有祖乃放舊處祖曰󲊛已後將什麼為
人師却取拂子呈之祖曰只者個更別有師
以拂子掛安舊處方侍立祖振威一喝後檀
信請住大雄山岩巒峻極故號之百丈師謂
眾曰佛法不是小事老僧昔日被馬大師一
喝直淂三日耳聾黃蘗聞舉不覺吐舌。」
【
頌曰。

「　每囙無事侍師前師指繩床角上懸舉放却㱕本位立分明一喝至今傳(汾陽昭)」

「　悟了遊方却再還全機大用久當權若無喝下忘知觧良馬何曾離淂鞭(佛印元)」

「　大寂雄峯再會時相將行處草離離回頭一喝乹坤暗兩耳俱聾緫不知(正覺逸)」

「　一喝樷林辯者稀耳聾今古強針錐燈籠拊掌呵呵咲露柱仾頭却皺眉(海印信)」

「　一喝分眀守死灰青天赫日起風雷傍人拊掌呵呵咲唯有知音吐舌來(淨照
臻)」

「　放收誰道沒譊訛漏泄機関見也麼一喝如雷聞者喪耳聾三日未為多(佛慧泉)」

「　未眀大智再叅尋相逐相隨用不任断浪絕流全體現一聾三日孰知音(照覺総)」

「　客情步步隨人轉有大威光不能現突然一喝雙耳聾𨚗吒眼開黃蘗面(真淨文)」

「　願視拈來事巳同師資相見展家風因思昔日鼻頭痛一喝分明三日聾(佛國白)」

「　木馬􂎆殺閻浮人泥牛飲竭滄溟水霹靂滿空山岳摧看看平地波濤起(保寧勇)」

「　馬祖親傳古佛心海禪百丈是知音當時一喝聾三日無見無聞直至今(智海清)」


「　雨霽遊雲尚未歸晴空忽地一聲雷嶺梅巳得春消息不比山桃一例開(上方益)」

「　放去拈來更有誰青山時見白雲歸孤峯坐斷無餘事翻笑蟾輪對落暉(京兆府天寧璉)」

「　馬駒一喝大雄峯聲入髑髏三日聾黃蘗聞之驚吐舌江西從此立宗風(張無盡)」

「　百丈重來叅馬祖相逢便指曹溪路休言一喝雙耳聾須知別有親聞處(踈山常)」

「　大機大用不虛傳掛拂遭呵豈偶然打破盡瓶歸去後從教千古黑漫漫(南華昺)」

「　掛拂遭呵耳便聾衲僧奚苦驗宗風金剛腦後抽生鐵華岳三峯倒卓空(龍門遠)」


「　江西一喝動乾坤大用全機是滅門三日耳聾風過樹累他黃蘗喪兒孫(鼓山珪)」

「　馬駒
脚下喪家風四海從茲信息通烈火焰中攢得月巍巍獨坐大雄峯(徑山杲)」

「　掛拂親遭喝當下舌頭脫把起便相呈為君重提掇要知三日聾大地如塵末(椘安方)」

「　􂎆着船頭把釣竿浪麄風緊得魚難翻思幾處雲為兩只見四方爭出山(翠岩真)」

「　父子相逢臭味同龍泉寶劒再磨礱要明馬祖當年喝大地山河盡耳聾(慈受深)」

「　迅雷吼破澄潭月當下曾經三日聾去却膏肓必死疾叢林從此有家風(虎丘隆)」

「　一喝非唯三日聾龍威虎勢也潛踪從前汗馬無人識只要重論盖代功(訥堂思)」


「　父子相將草裏遊人前拈弄幾包羞迅雷一震驚天地直得滄溟絕點流(懶菴需)」

「　頂門一擊塗毒鼓生殺全機振古今雪後始知松栢操事難方見丈夫心(尼無著緫)」

「　馬駒蹴􂎆非驢事要使兒孫脚下行三日耳聾猶可恠謾勞灼卜聽虛聲(牧菴忠)」

「　喝聲絕處怒雷收喪盡家風一不留緫是戰爭收拾得却因歌舞破除休(石菴玿)」

「　真金無變色因甚聾三日一字入公門九牛車不出(肯堂充)」

「　風雲會合又相期覿靣難明苐一機霹靂一聲天地迫西河師子却生兒(龍牙言)」

「　世路風波不見君愁腸暗寫共誰論迅雷纔震清飈起白日一天星斗分(木菴永)」

「　疋馬單鎗與麼來鐵連之陣
勢難開忽然一棒鑼聲響不動干戈得勝回(野雲南)」

「　一喝當頭雷電奔人聞說亦暗消魂看來豈止聾三日直至如今海岳昏(雪菴瑾)」


「　啐啄之機類不同飛星撒火髑髏空偷心死盡難為語忽見金烏出海東(虛堂愚)」
】

「溈山問仰山百丈再叅馬祖竪拂因緣此二
尊宿意旨如何仰曰此是顯大機之用溈曰
馬祖出八十四人善知識幾人得大機幾人
得大用仰曰百丈得大機黃蘗得大用餘者
盡是唱導之師溈曰如是如是。」
【
頌曰。
「　家肥生孝子國覇有謀臣拳頭劈口搥未到無兒孫(龍門遠)」
】
「百丈侍馬祖遊山次見野鴨飛
過祖曰是甚麼師曰野鴨子祖曰甚麼處去
也師曰飛過去也祖𢬟師鼻頭師負痛失聲
曰阿耶耶阿耶耶祖曰又道飛過去也師於
此契悟。」
【
頌曰。
「　野鴨飛空却問僧要傳祖印付心燈應機雖對無移動纔𢬟綱宗道可增(汾陽昭)」

「　野鴨子知何許馬祖見來相共語話盡山雲海月情依然不會還飛去却把住道道(雪竇顯)」

「　師資閑向草中行野鴨飛鳴意忽生鼻孔𢬟翻成底事新羅日午打三更(智海清)」

「　流水有西東蘆花無背向沙鳥忽飛來漁人驚夜唱誰道月明無處尋元來只在秋江上(上方溢)」

「　野鴨過前溪千峯凜寒色相顧不知歸
未免資傍擊􂾿破疑團葛怛銷梢風直上透青霄雲山海月渾餘事一語歸宗萬國朝(圓悟勤)」

「　馬師憫汝無知識借來野鴨通消息直得鼻頭鮮血流費盡老婆多少力(佛鑑懃)」

「　草裏尋常萬萬千報云飛去豈徒然鼻頭是甚閑皮革十字縱橫一任穿(龍門遠)」

「　野鴨野鴨無來無去飛去飛來本無去住忽然把住鼻頭看大地山河全體露(太平古)」

「　野鴨羣飛勢莫留瞥然一過巳高秋和聲􂾿著平生痛短綆毋勞繫鼻頭(佛燈珣)」

「　野鴨從空過張三逢李大岸上繫孤舟黃牛解拽磨(白楊順)」

「　心燈不可付祖印亦難傳野鴨飛過去􂾿得鼻頭穿(橫川珙)」
】
「百丈侍馬祖遊山歸侍者寮哀哀
大哭同事問汝憶父母耶師曰無曰被人罵
耶師曰無曰󲊛哭作什麼師曰我鼻孔被大
師􂾿得痛不可徹同事曰有甚因緣不相契
師曰󲊛問取和尚去同事問馬祖曰海侍者
有何因緣不契在寮中哭告和尚為某說祖
曰是伊會也汝自問取同事歸寮曰和尚道
汝會也教我自問汝師乃呵呵大笑同事曰
適來哭如今為甚却笑師曰適來哭如今笑
同事罔然。」
【
頌曰。
「　一回思想一傷神不覺反然笑轉新雲在嶺頭閑不徹水流澗下太忙生(龍門遠)」

「　有時笑有時哭悲喜交并暗催促
此理如何舉向人斷絃須是鸞膠續(徑山杲)」


「　有時笑𠔃有時哭調高和寡難拘束一𣲖清音徹九天風前誰觧聮芳躅(妙峯善)」

「　哭不徹笑不徹倒腹傾膓向君說父子非親知不知擡頭腦後三斤鐵(松源岳)」
】
「百丈因溈山五
峯雲嵓侍立次師問溈山併却咽喉唇吻作
麼生道溈曰却請和尚道師曰不辝向汝道
恐巳後喪我兒孫又問五峯峯曰和尚也須
併却師曰無人處斫額望汝又問雲嵓嵓曰
和尚有也未師曰喪我兒孫。」
【
頌曰。
「　却請和尚道虎頭生角出荒草十洲春盡花凋殘珊瑚樹林日杲杲(雪竇顯三)」

「　和尚也併却龍頭陣上看謀畧令人長憶李將軍萬里天邊飛一鶚」

「　和尚有也未金毛師子不踞地兩兩三三舊路行大雄山上空彈指」

「　三箇兒即盡長成大家將本去經營其間消折兄嫌弟也有贏錢弟怨兄(保寧勇)」

「　却請和尚道千人萬人所不到杲日朦朧海靣紅清風凜凜霜天曉(佛鑑懃三)」

「　和尚也併却後人要􂎆前人脚其餘利鈍不同途畢竟到頭輸一着」

「　和尚有也未且向自身明見地未能展翼逆風飛少逐青雲千里志」
】
「百丈因僧問如何是奇
特事師曰獨坐大雄峯僧禮拜師便打。」
【
頌曰。

「　祖域交馳天馬駒化門舒卷不同途電光石
火存機變堪笑人來捋虎鬚(雪竇顯)」

「　巍巍獨坐鎮雄峯三尺龍泉握掌中堪笑人來挨白刃立為虀粉在誰躬(正覺逸)」

「　巍巍獨坐大雄山咳唾風生天地寒直下棒頭開正眼隔千里望長安(野軒遵)」

「　雄峯獨坐鎮巍巍四海歌謠滿路岐任是通身鋒刃者到來無不竪降旗(海印信)」

「　大機大用豈虛然獨坐雄峯是有權稍若錯傳王令者腦門湏喫棒三千(白雲端)」

「　大雄峯頂獨巍巍直下橫分八字眉賴得縮頭知進退未嘗容易敢相虧(保寧勇)」

「　獨坐大雄峯言談宇宙空不行峯頂上四海路難通(寶峯祥)」

「　清風括地氣橫天獨坐雄峯有大權哮吼一聲岩洞裂更無狗迹到門前(佛鑑懃)」

「　醬裏著塩雪中送炭纔捋虎鬚棒頭有眼恠來獨坐大雄山他家曾􂎆上頭関(圓悟勤)」

「　雄峯獨坐不囊藏捉敗分明巳見贓設或更求奇特事野狐涎唾涴諸方(無際𣲖)」

「　百丈機先疾似風巍巍獨坐大雄峯要知奇特中奇特明月難教下碧空(石田薰)」
】
「百丈每上堂
有一老人常隨眾聽法眾退唯老人不退師
問汝何人也曰吾非人也於過去迦葉佛時
曾住此山因學人問大修行人還落因果也
無某甲對曰不落因果遂五百生墮野狐身
今請和尚代一轉語貴脫野狐身師曰汝問
乃問大修行人還落因果也無師曰不昧因
果老於言下大悟作禮曰某甲巳脫野狐身
住在山後敢乞依亡僧事例師令維那白椎
告眾食後送亡僧眾驚異食後師領眾至山
後岩下以杖挑出一死野狐乃依法火塟師
至晚上堂舉前因緣黃蘗便問古人錯祗對
一轉語五百生墮野狐身轉轉不錯合作个
什麼師曰近前來與汝道蘗近前與師一掌
師拍手笑曰將謂胡鬚赤更有赤鬚胡靈源
和尚觀諸家頌野狐話復為。」
【
頌曰。
「　明明道不落老人何曾錯的的言不昧百丈何曾會不會將不錯渾然宣妙覺不落與不昧卓尓摽正位全機因果有來由脫體升沈無忌諱非自非是誰是言下迷宗生擬議再問重教舉一回潛觀徹底起風雷逆風喝轉雷聲絕飲氣歸家藏醜拙他日如何舉似人雄峯撑破秋天月」

「　畫師畫地獄畫出百千般駐筆從頭看特地骨毛寒(百丈政)」

「　老人當日曾祗對五百生來由自悔一言纔出駟難追累他百丈成羣隊落不落昧不昧逃得須彌赴滄海寄語修行大徹人從來十字難更改(佛印元)」


「　不昧不落二俱是錯取捨未忘識情卜度執滯言詮無繩自縳廓爾太虛何處摸索(海印信)」

「　問來荅去盡因緣流落寰區數百年
自古自今諸衲子一人傳了一人傳(淨照臻)」


「　不落不昧成羣作隊師子咬人韓獹逐塊(大洪恩)」

「　大雄曾决野狐因五百生前錯墮身不落不昧如未曉年華又歷幾秋春(照覺緫)」

「　五百生前墮野狐元來用處太心麄一字尚能招是報那堪心地更糢糊(佛迹昱)」

「　大雄山裏大雄師曾謂言中脫野狐一劒令傳家國靜狼烟無使息亨途(三祖宗)」

「　不落不昧僧俗本無忌諱丈夫氣宇如王爭受囊藏被盖一條楖𣗖任縱橫野狐跳入金毛隊(大庾嶺圓)」

「　五百生前墮此身而今依舊入紅塵相逢盡道休官去林下何曾見一人(真如喆二)」

「　大冶紅爐烹佛烹祖䂓模鎔盡識者罔措」

「　六合英雄無限幾箇能知痛痒臨川羡人取魚不如歸家結網(寶峯祥)」

「　百丈親曾見野狐為渠叅請太心麄而今敢問諸禪客吐得狐涎盡也無(枯木成)」

「　不落與不昧依前入皮袋不昧與不落皮袋俱拋却令人長憶李將軍萬里天邊飛一鶚(草堂清)」

「　萬丈洪崖倚碧空人間有路不能通奈何一點雲無得舒卷縱橫疾似風(兜率恱)」

「　臨機只為語偏枯五百生來墮野狐姹女巳歸霄漢去獃郎由自守寒爐(圓通僊)」


「　韓信收齊密用機食其烹處共攢眉到頭自有榮身計盖代之功復是誰(道場如)」

「　入骨忿
難攄背楚復投吳將謂胡鬚赤更有赤鬚胡雄峯常獨坐寥寥鎮八隅(黃龍震)」

「　大智虛明徹果因一言超脫野狐身雄峯極目烟霄裏列耀分輝拱北辰(雲溪恭)」

「　百丈堂前驗野狐還如水上捺葫蘆而今到處全機入便好當塲捋虎鬚(禾山方)」

「　江北江南問野狐只因昧落有差殊鴻門一􂎆開雙扇那箇男兒是丈夫(上方益)」

「　百丈野狐因果何如善財未了再見文殊(溈山秀)」

「　不落與不昧當機無人會一箇老狐兒走入金毛隊(羅漢南)」

「　大雄山下古路縱橫野狐岩中師子踞地狂風蕩盡落殘花獨有清香來撲鼻(佛心才)」

「　不落分明不昧親老人何事脫狐身丈夫氣𨦣衝牛斗方見臨危不悚人(踈山常)」

「　化形來問大修行當下金篦刮眼睛轉得野狐成百丈夜來依舊野干鳴(張無盡)」

「　魚行水濁鳥飛毛落至鑒難逃太虛寥廓一徃迢迢五百生只緣因果大修行疾雷破山風震海百鍊精金色不改(圓悟勤)」


「　醉眠醒臥不歸家一身流落在天涯祖佛位中留不住夜來依舊宿蘆花(龍門遠)」

「　不昧與不落老人何太錯不落與不昧分明如是對重舉示諸人諸人會不會萍蕪斷處是青山行人更在青山外(文殊道)」

「　修行不落與不昧盡作野狐涎唾腥拾取娘生窮相口拶開
雲路吸雷霆(佛智裕)」

「　不落因果何曾墮不昧因果何曾脫當堂鏡破兩頭忘掃影滅蹤無摸索無摸索何倚托秋風吹梧桐樹葉鳴嚗嚗(佛性泰)」

「　一言纔諦當便脫野狐身早知雨是水不作兩般聲(佛燈珣)」

「　百丈野狐兩耳卓朔脫𠔃不昧墮𠔃不落不昧不落何是何錯若於當處不留情萬里晴空步寥廓(踈山如)」


「　百丈野狐塞鴈𠾑蘆李廣神箭張顛草書(鼓山珪)」

「　不落不昧石頭土塊陌路相逢銀山粉碎拍手呵呵笑一塲明州有个憨布袋(徑山杲)」

「　不落不昧徒云解會言下知歸牢關粉碎(椘安方)」

「　明鏡當臺鑒者稀禪人到此擬何之直饒點破秋天月元來只是野狐兒(瑯琊覺)」


「　百丈野狐語至言麄怛薩阿竭吾有吾廬(翠岩真)」

「　語路分明在憑君子細看和雨西風急近火轉加寒(道吾真)」

「　不落藏鋒不昧分要伊從此脫狐身相逢盡道休官去林下何曾見一人(真淨文)」

「　一尺水一丈波五百生前不奈何不落不昧商量也依前撞入葛藤窠阿呵呵會也麼若是󲊛洒洒落落不妨我哆哆和和神歌社舞自成曲拍手其間唱哩囉(天童覺)」

「　含血噴人先污其口百丈野狐失頭狂走驀地喚回打个筋斗(崇覺空)」

「　諦觀五百生前事不昧何如不落親因果歷然殊可怕人人
盡道野狐精(牧菴忠)」

「　颯颯春風動物華園林開葉又開花歸來謾與佳人說鸞鏡臺前雲𩯭斜(白楊順)」

「　不昧不落作麼會會得依前墮野狐一夜凉風生畫角滿船明月泛江湖(台州鴻福文)」

「　不昧不落將錯就錯百丈野狐一坑埋却(厄無著緫)」

「　不是翻濤手徒誇跨海鯨由基方撚鏃枝上眾猿驚(宣祕礼)」

「　一人道不落一人道不昧夜來一陣狂風生浪打石頭如粉碎(自得暉)」

「　秉大火聚燒太虗空達磨不會眼瞎耳聾(塗毒䇿)」

「　不向東山久薔薇幾度花白雲他自散明月落誰家(正堂辯)」

「　世人住處我不住世人行處我不行全身跳入野狐窟贏得風流五百生(肯堂充)」

「　百丈堂前辨野狐紫羅帳裏撒真珠誰家別館池塘裏一對鴛鴦水上浮(靈岩安)」

「　不落不昧二俱是錯取捨未忘識情卜度執滯言詮無繩自縛春至花開秋來葉落錯錯誰知普化搖鈴鐸(蘇州定慧信)」

「　動口生荊𣗥移身墮野狐趙州來闘富東壁掛葫蘆(或菴体)」

「　不落不昧誣人之罪不昧不落無繩自縛可憐柳絮隨春風有時自西還自東(三峯印)」

「　不落不昧東倒西擂鐵壁銀山一時粉碎不昧不落且無造作誠哉是言不從人學(月林觀二)」

「　不昧不落錯錯錯錯不落不昧莫莫莫莫坐致太平實難摸索」


「　墮脫知何處憑君子細看潮來無別浦木落見他山(天目禮)」

「　墮狐身與脫狐身葉落花開幾度春名利只隨騎馬客是非不到釣魚人(朴翁銛)」

「　大雄山下老狐精千古叢林惱殺人若遇金毛師子子看伊無處著渾身(石菴玿)」

「　百丈野狐石女無夫一回淚下滄海乾枯(率菴)」

「　不落不昧兩彩一賽不昧不落千錯萬錯(無門開)」

「　不落因果突出野狐人心似鐵官法如爐不昧因果得脫野狐頂上無骨頷下有鬚(虛堂愚)」
】
「百丈普請鉏地次一僧聞飯
鼓聲舉起鉏頭大笑便歸師曰俊哉此是觀
音入理之門歸院乃喚其僧問適來見什麼
道理便與麼僧曰適來聞皷聲動歸喫飯去
來師乃笑。」
【
頌曰。
「　孰云意在钁頭邊一擊圓通徹大千大笑低頭歸去後飢飡且莫與人傳(水菴一)」

「　風前一曲動離愁那个行人不舉頭手把花枝半遮面不令人見轉風流(無凖範)」

「　天生个樣鐵崑崙機智偏能入海門無限差珍收拾了却來空手敘寒溫(簡翁敬)」
】
「百丈
因一女子(聯竪錄作一僧)哭上法堂師曰作甚麼女
曰父母俱喪請和尚選日師曰明日來一時
埋却。」
【
頌曰。
「　百丈山頭坐不遙女人山下哭嘷咷一時埋向清涼地至孝方能今古超(汾陽昭)」

「　此理分明荅教人爺娘俱喪向師深雖
道分燈傳正法一時埋却始為親(延壽慧)」
】
「百
丈因黃蘗問從上諸聖以何法示人師良久
蘗曰後代兒孫將何傳授師曰我將謂󲊛是
个人便歸方丈。」
【
頌曰。
「　國泰由來自偃兵路逢劒客也湏呈雖然猛虎不食子正令他時作麼行(本覺一)」
】

「池州南泉普願禪師(嗣馬祖)示眾曰喚作如
如早是變了也今時師僧湏向異𩔗中行歸
宗聞曰雖行畜生行不得畜生報師曰孟八
郎又恁麼去也。」
【
頌曰。
「　張公移住向深村被賊潛身入後門鍋子一時偷去了更來敲椀玩兒孫(保寧勇)」

「　父不慈子不孝作之在前悔之在後明眼衲僧難緘其口(佛日才)」

「　喚作如如巳變名廓然無聖豈容情其間妙叶皆同𩔗不有玄暉辨濁清(護國欽)」

「　涅槃寂滅本無名喚作如如早變生若問經中何極則石人夜𦗟木雞鳴(本覺一)」
】
「南泉有時曰文殊普賢
昨夜三更相打每人與二十棒趂出院也趙
州曰和尚棒教誰喫師曰且道王老師過在
什麼處趙州禮拜而出。」
【
頌曰。
「　普賢昨夜闘文殊趂出還同兩手祛却道趙州行正令從茲王老一時無(佛印元)」

「　彩雲影裏仙人現手把紅羅扇遮面無人著眼看仙人却看隨後紅羅扇(佛鑑懃)」

「　鴛鴦綉出世無雙好手元來
更有強呈罷各歸香閣去金針難把度蕭郎(佛燈珣)」

「　二俱不了隨合多少縱使夜行投明未到(月堂昌)」

「　霧起龍吟風生虎嘯兩口一舌異音同調文殊普賢佛法見南泉趙州日月面據令而行指顧間𥁞情貶向鐵圍山(圓悟勤)」

「　布皷當軒為擊來臥龍驚起出岩隈千峯秀色憑誰寫一帶澄江古鏡開(無菴全)」

「　是賊識賊精識精南泉無過強惺惺趙州禮拜歸堂去前箭猶輕後箭深(石菴玿)」

「　春風吹落碧桃花一片流經十萬家誰在畫樓沽酒處相邀來喫趙州茶(石皷夷)」
】
「南泉因到莊所莊主
預備迎奉師曰老僧居常出入不與人知何
得排辦如此莊主曰昨夜土地報道和尚今
日來師曰王老師修行無力被鬼神覷見侍
者便問和尚既是善知識為甚麼被鬼神覷
見師曰土地前更下一分飯。」
【
頌曰。
「　土地堂前一分飯只為當年圖口辦行年在坎鬼臨身奉勸禪人休贊嘆(大圓智)」

「　石上栽花分外奇枝頭春色暗芳菲馨香遍界無人齅一任狂風取次吹(伊菴權)」
】
「南泉曰江西馬祖說即
心即佛王老師不恁麼道不是心不是佛不
是物恁麼道還有過麼趙州禮拜而出僧隨
問州曰上座禮拜了便出意作麼生曰汝却
問取和尚僧問師曰適來諗上座意作麼生
師曰他却領得老僧意旨。」
【
頌曰。
「　不是心𠔃不是物那吒夜入蒼龍窟鐵鞭擊碎明月珠從教大地如翻墨(雪竇宗)」

「　深深深汲古今淺淺淺渾成現水瑩玉壺江澄素練跳出桃花三級浪戴角擎頭乘快便點額魚馬師口下空躊躇(圓悟勤)」

「　古佛塲中不展戈後人剛地起譊訛道泰不傳天子令時清休唱太平歌(龍門遠)」

「　剔起便行三萬里只今休去八千年分明更為從頭舉一任諸方取次傳(鼓山珪)」


「　倒腹傾腸說向君不知何事尚沉吟如今便好猛提取付與世間無事人(徑山杲)」

「　金剛南際老番王反著襴衫入大唐牛首旃檀都賣了唯垂鼻孔不囊藏(正堂辯)」

「　心佛物𠔃俱不是坐断舌頭除藥忌橫拈倒用緫由他活捉魔羣穿却鼻(南岩勝)」

「　不是心不是佛不是物通身一串金鎻骨趙州㕘見老南泉解道鎮州出蘿蔔(吳元昭)」

「　不是心不是佛不是物以拂子擊禪床為君擊碎精靈窟天上人間知不知鼻孔依前空突兀(誰菴演)」

「　不是心佛不是物六六依前三十六因思長慶陸大夫觧道合笑不合哭(尼無著緫)」

「　華岳三峯翠插天上頭無路可躋攀不知誰有神仙手折取峯頭十丈蓮(開善謙)」

「　餓鬼鞭死屍仙人禮枯骨野犬吠荒丘鐵山空突兀六合羣靈競出頭
不知何處為窠窟(或菴体)」

「　倒腹傾膓幾个知更無絲髮可相依直饒徹底承當去也落他家苐二機(靈岩日)」

「　突出難辨辨得出師子翻身師子窟哮吼一聲天地空驚起須彌高突兀(月林觀)」

「　剃頭頭光生洗脚脚清爽脫衣上床眠抓著通身痒(雪菴瑾)」

「　不是心不是佛不是物瀝𥁞野狐涎趯反山鬼窟平田淺草裏露出焦尾大蟲太虛寥廓中放出遼天俊鶻阿呵呵露風骨等閑拈出眾人前畢竟分明是何物咄咄(遯菴珠)」

「　鯨飲海水𥁞露出珊瑚枝海神知貴不知價留與人間光照夜(朴菴銛)」

「　慣弄瑤琴與琵琶清音歷歷遍天涯堪嗟不入聾人耳空使西山月又斜(息菴觀)」

「　夫子不識字達磨不會禪大唐天子國依舊化三千(松源岳)」

「　破業亡家後渾身沒處安倒拈無孔笛吹過汨𤄷灣(如菴用)」

「　不是心佛物開口巳話墮更擬問如何好與劈面唾(殺六岩輝)」


「　不是心𠔃不是物白頭生得黑頭鶻覷破門前下馬臺通身冷汗黑如墨(蓬菴會)」
】
「南泉因
黃蘗首座一日捧鉢於師位坐師乃問長老
甚年中行道曰威音王巳前師云也是王老
師兒孫蘗遂過本位。」
【
頌曰。
「　彼此老來誰記得人前各自強惺惺一坑未免俱埋却幾个如今眼子青(龍門遠)」

「　威音王佛是兒孫王老
當時開大言黃蘗見機分主伴典刑千古定宗門(踈山如)」

「　明明攪動一缸屎却把麝香燒旖旎許多香氣不曾聞渾身坐在屎缸裏(蒙菴岳)」

「　南泉捧鉢入堂來賔主分明肯自乖莫把威音論戒臈本無位次可差排(天目禮)」

「　黃蘗下座南泉上坐常州𥿄貴一狀領過(北澗簡)」

「　黃蘗能施陷虎機奈何王老䇿猶奇舌頭反轉聊相問直得移身舊路歸(簡翁敬)」
】
「南泉
問黃蘗定慧等學明見佛性是否蘗曰十二
時中不依倚一物師曰莫便是長老見處否
蘗曰不敢師曰漿水錢且置草鞋錢教誰還。」

【頌曰。
「　兩陣交鋒戰不難埋兵調𨶜何人曉只解輪鏘趂勢來喪身失命有多少(海印信)」


「　獵獵奔馳勢不休草深風勁更堪愁翻身師子無尋處空使行人說路頭(佛慧泉)」

「　昨夜銀蟾跨箕尾驀然一陣天風起卷𥁞千重萬重雲碧空寂寂凝如水(佛鑑懃)」

「　問荅分明巳切磋幾人於此覓譊訛少年曾决龍蛇陣老倒還𦗟稚子歌(龍門遠)」

「　水乳不分菽麥難辨擔帶病深改移功淺十二時中不依倚明見佛性有此理漿水錢在草鞋裏(月堂昌)」

「　李下不得整冠𤓰田豈可納履行藏自要分明免見傍人說󲊛(懶菴樞)」
】
「南泉因僧問師歸文室將
何指南師曰昨夜三更失却牛天明起來失
却火。」
【
頌曰。
「　昨夜三更失却牛天明起來失却火腰未繫𠔃鞋未穿面不洗𠔃頭不裹(保寧勇)」

「　奴顏婢膝走人間羞見羊裘七里灘文叔雖為天子貴子陵元作故人看(希叟曇)」

「　丈室端居無隱乎更何言語可名模失牛遭火分明道還覺眉毛在也無(寶葉源)」
】
「南泉因東
西兩堂各爭猫兒師遇之白眾曰道得即救
取猫兒道不得即斬却也眾無對師便斬之
趙州自外歸師舉前語示之州乃脫草履安
頭上而出師曰汝適來若在即救得猫兒也。」

【頌曰。
「　兩堂上座未開肓猫兒各有􂿀湏爭一刀兩叚南泉手草鞋留著後人行(汾陽昭)」


「　兩堂俱是杜禪和撥動烟塵不奈何賴得南泉能舉令一刀兩叚任偏頗(雪竇顯二)」

「　公案圓來問趙州長安城裏任閒遊草鞋頭戴無人會歸到家山便即休手把狸奴定死生禪人空使口相爭趙州救得成何事恰似天明打五更(佛印元)」

「　提起兩堂應𥁞見拈刀要取活狸奴可憐皮下皆無血直得橫屍滿道途(白雲端二)」

「　狸奴夜靜自舒張引手過頭露爪長王老室中巡邏了狼忙走出𢙢天光」

「　雪刃含光射斗牛不唯天地鬼神愁命根落在南泉手直下看看兩叚休(保寧勇二)」

「　狸奴頭上角重生王老門前獨夜行天曉不知何處
去椘山無限謾崢嶸」

「　一刀兩叚南泉令當頭高著趙州閾劈面若無宗正眼又隨流水落人間(照覺緫)」

「　狼烟起處看兵機不是將軍孰辨伊兩叚一刀垓下令威風千古覇雄基(圓通僊)」

「　當機不薦眼如癡豈辨鋒鋩未露時日暮草鞋頭帶去暗中拊掌笑嘻嘻(成枯木)」


「　作者縱橫斬萬機趙州頭戴草鞋時當臺寶鑑無私燭離匣金刀豈乱揮(羅漢南)」

「　伯牙之絃鸞膠可續調古風淳霜月可掬南泉南泉龍象継躅(佛印才二)」

「　草鞋頭戴與誰論四海無風浪自平觧道曲終人不見江頭贏得數峯青」

「　五色狸奴𥁞力爭及乎按劒緫生盲分身兩處重相為直得悲風動地生(龍門遠二)」

「　安國安家不在兵魯連一箭亦多情三千劒客今何在獨許將軍建太平」

「　要得狸奴覿面酬渾如鉗口鎻咽喉一刀兩叚從公断直得悲風動地愁(佛燈珣二)」

「　堂前飯店重新販屋裏揚州勝外求頭戴草鞋高跨步晚春江景也風流」

「　斬了猫兒問諗師草鞋頭戴自知時兩堂不是無言對只要全提向上機(踈山如)」

「　南泉提起為諸人自是諸人眼不親付與趙州呈好手拈來覿靣便翻身(椘安方)」


「　捕鼠有功人競愛霜刀揮處罷相爭太平本是將軍致不許將軍見太平(石􂾲明)」

「　縮水酒
越濃負心人越窮鐵剛刀自利不用苦磨礱草鞋頭戴今何在我見牽來劈面春(闡提照)」


「　石裏藏金誰辨別遊人但見蘚痕斑却被石人窺得破鐵船載入洞庭山(雪竇宗)」

「　放去若雷奔􂊂來如掣電不識李將軍徒學穿楊箭(南堂興二)」

「　趙州牙如劒𣗳南泉口似血盆兩个無孔鐵槌打就一合乾坤釋迦老子不會問取彌勒世尊」

「　手握乾坤殺活機縱橫施設在臨時滿堂兔馬非龍象大用堂堂緫不知(胡文定公安國)」

「　南泉提起下刀誅六臂修羅救得無設使兩堂俱道得也應流血滿街衢(廣德光孝慜)」

「　提起分明斬處親落花飛絮撲行人頭戴草鞋出門去四月圓荷葉葉新(􂣆李)」

「　青蛇提起血腥臊幾个男兒有膽毛直下血流猶未覺舉頭還見鐵山高(簡堂機)」


「　南泉一刀斬了趙州戴履摩挲雖然子承父業滿地老鼠奈何(典牛游)」

「　當日臨崖看滸眼至今觀水憶南泉趙州頭戴草鞋去漁翁腰帶好牽船(龍牙言)」

「　克巳堂前開飯店股肱屋裏販揚州頭戴草鞋呈醜拙湊成一叚好風流(或菴体)」

「　手按吹毛豈易為兩堂要活死猫兒趙州上𣗳安身法多少傍人眼搭眵(別峯印)」

「　南泉揮劒斬猫兒殺活唯憑作者知權柄一朝如在手分明看取令行時(尼無著総二)」


「　草鞋頭戴有譊訛諸老機鋒會得麼道泰不傳天子令時清休唱太平歌」

「　一刀兩叚絕譊訛天下禪和不奈何頭戴草鞋重漏泄知恩者少負恩多(木菴永)」

「　趙州若在倒行此令奪却刀子南泉乞命(無門開)」

「　𥁞力提持只一刀狸奴從此脫皮毛血流滿地成狼藉暗為春風染小桃(無凖範)」

「　一刀成兩叚釋得二僧爭草鞋頭戴出猫兒無再生(橫川珙)」
】
「南泉因
僧問訊义手而立師曰太俗生其僧便合掌
師曰太僧生僧無對。」
【
頌曰。
「　合掌太僧义手太俗撒手出門山青水綠換步移身振古風木人共唱無生的(大洪遂)」

「　南北東西無不利令人深愛老南泉眉毛廝結如相似鼻孔遼天不著穿(龍門遠)」
】
「南泉示眾曰王老師要賣
身阿誰要買一僧出曰某甲買師曰他不作
貴價不作賤價汝作麼生買僧無對。」
【
頌曰。

「　王老明明要賣身一時分付與傍人可憐天下爭酬價(請續此句佛印元)貴賤非同價不常个中交道沒商量趙州布衫應時用一任閑人說短長(泉太道)」

「　南泉鋪席大開張差寶希珍壓市行競買雖多酬價少至今天下錯商量(野軒遵)」

「　賣身王老難為價貴賤俱非不易酬若使當時無退悔喚來分付與園頭(海印信)」

「　王老哀哉不惜身臨危將賣與何人若
無令子輕酬價往往一年空過春(保寧勇)」

「　不作貴𠔃不作賤翻覆高低隔一線利害分明說向人怜悧衲僧見不見(獃堂定)」
】
「南泉與歸
宗麻谷同去叅禮南陽國師先於路上畫一
圓相曰道得即去宗便於圓相中坐谷作女
人拜師曰與麼則不去也宗曰是什麼心行
師乃相喚曰不去禮國師。」
【
頌曰。
「　國師欲見義多般圓坐端居拜請看不去同音聞便解久經行陣奪旗旛(汾陽昭)」

「　由基箭射猿繞𣗳何太直千个與萬个是誰曾中的相呼相喚歸去來曹溪路上休登陟復云曹溪路坦平為什麼休登陟(雪竇顯)」

「　三人同行必有我師焉擇其善者而從之其不善者而改之(翠岩真)」

「　三个同人去選官偶值清風明月夜或吟或詠或彈琴夜靜更闌猶未捨忽覺夫明歸去來他時自有知音者(海印信)」

「　漫漫大地盈尺雪江湖一片難分別漁父披簑月下歸誰道夜行人路絕(保寧勇)」

「　三人禮拜南陽去半路抽身信巳通休論東西與南北此心千里自同風(草堂清)」

「　巧奪豪拈浪苦辛誰能於此辨踈親落花芳草空岐路細雨斜風不見人(旻古佛)」

「　珍重南陽好在哉三人半路不空回道存目擊猶多事若遇知音請舉來(雲岩因)」


「　同氣相求事可論一回見面一歡情兩行何
處閑文字一隊誰家好弟兄(龍門遠)」

「　同坑無異土千古少人知月下休相喚還從舊路歸(開福寧)」

「　南泉麻谷與歸宗道眼元來緫不通去禮國師瞻相好區區只到半途中(踈山如)」


「　手携花鼓到城根反著麻鞋過短門笑把柴頭書古字大家來步月黃昬(月堂昌)」

「　野店齋餘聊問津作家竿木鎮隨身相逢𥁞道休官去林下何曾見一人(尼無着総)」

「　氣直語直眼親手親峯峦競秀紅紫爭春神通妙用施呈𥁞要見國師猶隔津(且菴仁)」

「　金針綉出王鴛鴦石女擎來不覆藏剛被木人偷眼覷至今兩兩不成雙(萬菴柔)」

「　各將財本去經營上國如天好趂晴未出門時先筭帳如何得到鳳凰城(虛堂愚)」

「　圓相中間坐底誰更施女拜各呈機國師道大遍天下不許尋常人得知(橫川珙)」
】
「南泉翫月次趙州指月問曰何時得恁
麼師曰王老師二十年前亦恁麼來曰只今
作麼生師便歸方丈。」
【
頌曰。
「　劒落寒潭謾刻舟霜花浪急使人愁若憑言語論高下贏得南泉一默酬(虎頭上座)」

「　趙州捧出菱花鏡王老親拈白玉槌一擊當陽今瓦碎此心能有幾人知幾人知兩个分明是赤眉風前月下揚家醜笑倒靈山老古錐(慈受深)」

「　皎月團團麗碧天趙州王老翫階前二人心眼俱相似
光彩從來共宛然(本覺一)」

「　劒落寒潭謾刻舟霜花浪急使人愁漁翁罷釣歸深塢一隻鴛鴦落渡頭(上方岳)」
】
「南泉因趙州問道非物外
物外非道如何是物外道師便打州捉住棒
云巳後莫錯打人去師云龍蛇易辨衲子難
謾。」
【
頌曰。
「　軟纏藏鋒入陣來𥁞將擒下眼瞠開死生一决英雄士文武雙行將相才(保寧勇)」


「　龍蛇能易辨衲子最難謾性淨秋空闊心清巨海寬天涯毫末見世界掌中觀萬法不為侶西江一吸乾(南堂興)」
】
「南泉住菴時有一僧
到菴師向其僧道某甲上山待到齋時作飯
自喫了送一分來山上少時其僧自喫了却
一時打破家事就床臥師不見來遂歸見僧
臥師亦去一邊而臥僧便起去師住後曰我
徃前住菴時有个伶俐道者直至如今不見。」

【頌曰。
「　吹毛劒利逆水波清丈夫志氣不順人情君征塞北我伐西秦千古萬古共樂昇平(南堂興)」

「　短袴長衫白苧巾咿咿月下急推輪洛陽路上相逢著𥁞是經商買賣人(虛堂愚)」

「　斬猫機用未為過猶勝廚中打粥鍋纔有此心招此報惡人無奈惡人何(寶葉源)」
】
「南泉
謂座主曰你與我講經得麼主曰和尚與某
甲說禪某甲與和尚講經師曰不可將金彈
子換銀彈子去。」
【
頌曰。
「　盤走珠𠔃珠走盤當
機脫畧好生觀世人知貴不知價信手拈來也不雖(正堂辯)」
】
「南泉因僧問和尚百年後向
什麼處去師曰山下作一頭水牯牛去曰某
甲隨和尚去還得也無師曰汝若隨我即湏
㗸取一莖草來。」
【
頌曰。
「　類中難辨要分明戴角披毛卒未醒㗸取草來方定動頭頭物物自真靈(汾陽昭)」

「　行履從來異類中不知頭角與誰同若𠾑水草時相見擺尾搖頭四野風(佛印元)」

「　異類中行得自由拽穿鼻孔卒難收草枝㗸得相逢處高臥深雲任白頭(佛慧泉)」
】

「南泉在山上刈茅次有僧問南泉路向什麼
處去師拈起鎌子曰我這鎌子是三十文錢
買曰我不問這个南泉路向什麼處去師曰
我用得最快。」
【
頌曰。
「　苑鎌使得快如風三十青蚨建大功南泉向上路難到到者方知觸處通(照覺捴)」

「　茆鎌三十文錢買覿面高提苐一籌直下便知歸去路也湏更上一層樓(圓通僊二)」

「　撥草瞻風探祖禪誰知草裏有南泉分明一句無私語徹骨風生天地寒」

「　王老真機迅若風示人方便孰能通苑鎌舉起神鋒露驚得泥牛過海東(智清)」

「　問路分明指路頭青蚨三十不輕酬用時最快無機巧無味之談塞眾流(真如喆)」

「　我這鎌子用得快當時三十文錢買南泉門下路岐通寄語行人
著精彩(天童覺)」

「　匆匆禪客問南泉欵叚徒勞痛下鞭今日為君重漏泄翩翩孤鴈下遙天(道塲如)」
】
「南泉曰三世諸佛不知有狸奴白牯
却知有。」
【
頌曰。
「　喫官酒臥官街當處死當處埋沙場無限英雄漢堆山積嶽露屍骸(大溈智)」

「　三世諸佛不知有一一面南看北斗狸奴白牯却知有戴角擎頭師子吼四稜塌地又團欒八角磨槃空裏走擬推尋劈脊摟拈得鼻孔失却口為問普化一頭驢何似子胡一隻狗(圓悟勤)」

「　三世諸佛不知有老老大大外邊走眼皮盖𥁞五湏彌大洋海裏翻筋斗(徑山杲二)」

「　狸奴白牯却知有瀑布不溜青山走堪笑無端王老師錯認簸箕作熨斗」

「　越鳥巢南枝胡馬斯北風狸奴并白牯寸步不曾通千山都坐断萬𣲖𥁞朝東天王纔合掌那吒撲帝鍾(或庵骵)」

「　野老祭江神乞兒打筋斗莫作兩般看等是揚家醜(朴翁銛)」
】
「南泉魯祖
杉山歸宗四人離馬祖處去各住菴於路分
袂處師插下柱杖曰道得也被這个碍道不
得也被這个碍歸宗拽柱杖打師一下曰只
是者个王老師說什麼碍與不碍魯祖曰只
此一句大播天下宗曰還有不播者麼祖曰
有宗曰作麼生是不播者祖作掌勢。」
【
頌曰。

「　同門曰朋同志曰友同門同志始終相守長
大分離得緣好醜同條生也大家知同條死也誰知有一句分明播天下無味之談塞人口(大圓智)」

「　難兄難弟一二三四同母而生个个相似竿木隨身逢塲作戲莫言碍塞不得一句播天播地(佛鑑懃)」

「　碍與不碍龍吟霧起播與不播蠅附驥尾南北東西千里萬里俊哉(正覺顯)」
】
「南泉巡堂次牽一頭牛入堂首座
以手拊牛背一下師便休去趙州以草二束
放在首座前。」
【
頌曰。
「　等將草料好供看何故皮毛要一般惹起羣中相似者翻令頭角不完全(寶葉源)」
】
「南泉訪百丈丈問甚處來師曰
江西來文曰還將得馬大師真來麼師曰只
這是丈曰背後底􂿁師拂袖便出。」
【
頌曰。
「　八面當風秪這是拂袖之談動天地堪愛賣身王老師不作賤𠔃不作貴(龍門遠)」

「　兄難兄弟難弟馬祖真只這是撼動西江十八灘水面無風波自起(石溪月)」
】
「南泉因趙州問明頭合
暗頭合師便歸方丈州到僧堂前曰堂頭老
漢被我一問直得無言可對首座曰莫道和
尚無語自是上座不會州便掌曰這一掌本
是堂頭老漢喫。」
【
頌曰。
「　大事當陽已皎然十分湏是更周圓堂中上座黑如漆冷地為誰喫暗拳(保寧勇)」
】
「南泉示眾曰王老師自小養
一頭水牯牛擬向溪東牧不免食他國王水
草向溪西牧亦不免食他國王水草如今不
免隨分納些些緫不見得。」
【
頌曰。
「　溪東去溪西去難免官家苗稅賦直饒隨分供輸未解牽牛去住(楊無為)」

「　垂垂楊柳暗溪頭不問東西却自由幾度醉眠牛背上數聲橫笛一輪秋(懶菴樞)」

「　南泉水牯自天然隨分些些任變遷大笑一聲天地窄更無佛法與人傳(月林覩)」

「　不放溪東西隨分納些兒冷暖只自知分明說向誰(木菴永)」

「　南泉水牯忘鞭索南北東西共一家王稅及時都納了牧童橫笛遠山斜(天目禮)」

「　不如隨分納些些喚作平常事巳差綠草溪邊頭角露一簑烟雨属誰家(鐵牛印)」
】
「南泉一日因齋次乃自將生盤去首座前
出生時杉山堅和尚為首座乃曰無生師曰
猶是末師纔行數步座乃召曰長老長老師
回􂎁曰作麼座曰莫道是末。」
【
頌曰。
「　古老巡堂親掠生渡水行舟不易耕莫道無生猶是末纖毫不了乱縱橫(智門祚)」
】
「南泉問座主講
得甚麼經曰彌勒下生經師曰彌勒甚麼時
下生曰現在天宮未來師曰天上無彌勒地
下無彌勒。」
【
頌曰。
「　禪床驚振被搽糊惹得兒孫不丈夫柱杖劈頭連打出也教知道赤鬚胡(龍門遠)」
】
「雲居悟云昔日東山和尚謂眾曰
天上無彌勒地下無彌勒十字街頭被人喚
作賊且道此人被他喚作賊懽喜則是煩惱
則是元來也不懽喜也不煩惱何故為伊(有个)
著到處乃。」
【
頌曰。
「　被人喚作賊吞聲便飲氣雖然言語惡真个好滋味不向如來行處行丈夫自有衝天志」

「　上天下地無彌勒安名立字是何因黃金自有黃金價終不和沙賣與人(文殊道)」
】
「南泉因趙州問離四句絕百非請
師道師下座歸方丈州曰這老和尚每常口
吧吧地及其問著一言不措侍者曰莫道和
尚無語好州便打一掌云這一掌合是王老
師喫。」
【
頌曰。
「　離四句絕百非作者相諳識得伊跳下禪床便歸去從他鷂子摶天飛(智門祚)」
】
「南泉一日不赴堂侍者請赴堂師曰我今
日在莊上喫油糍飽曰和尚不曾出入師曰
汝去問莊主者方出門忽見莊主歸謝和尚
到莊喫油糍。」
【
頌曰。
「　咄哉王老師赤窮身也賣喫些油糍歸至今被人恠(典牛游)」

「　不出方丈門巳到莊上坐好一飣油糍至今咬不破(萬菴如)」

「　騎虎穿市過把火去偷猪主人開眼睡鄰舍呌失驢(卍菴顏)」

「　偷喫油糍賣弄口觜年老成魔謾神􂾵鬼(潛菴光)」

「　阿魏無真水銀無假老倒南泉可知禮也(復菴封)」
】
「無業示眾曰
若有一毫頭聖凡情念未𥁞未免入驢胎馬
腹裏去白雲端曰直饒一毫頭聖凡情念頓
盡亦未免入驢胎馬腹裏去瞎漢但恁麼會。」

【頌曰。
「　無業何太切白雲何太孤胡鬚將謂赤更有赤鬚胡(南巖勝)」


「　一道如弦直心親手更親箭穿紅日影方是射鵰人(鼓山珪)」
】
「杭州塩官齊安國師(嗣馬祖)一日
喚侍者曰將犀牛扇子來者曰破也師曰扇
子既破還我犀牛兒來者無對投子代云不
辭將出𢙢頭角不全資福代作圓相心中𥁞
牛字石霜代云若還和尚即無也保福云和
尚年尊別請人好。」
【
頌曰。
「　犀牛扇子用多時問着元來捴不知無限清風與頭角盡隨雲雨去難追(雪竇顯)」

「　可憐一柄犀牛扇謾道曾遭巳破除無限清風隨手處卓然頭角出寰區(白雲端)」

「　扇子破索犀牛圈欒中字有來由誰知桂轂千年魄妙在通明一點秋(天童覺)」


「　老師底死索犀牛用處其誰得自由侍者不知頭角具鼻根繩索被他􂊂(祖印明)」

「　明月冷相照清風卒未休鹽官無限意何用覔犀牛(草堂清)」

「　犀牛扇子用多年歷掌清機授手傳頭角不全􂊂拾取雨餘風月滿長川(佛燈珣)」

「　扇上犀牛從古畫索來既破要元牛縱教戴子重描出不是當時那一頭(勝因戲魚靜)」

「　炎暑蒸人汗似湯塩官用底豈尋常輕搖休問犀牛在拈出清風宇宙凉(虎丘隆)」

「　犀牛扇子有來由幾度拈
來幾度休荷葉亂傾珠的皪一番雨過碧溪頭(懶菴樞)」

「　扇子分明都破了塩官却又索犀牛湏知侍者難開口無可還他即便休(天目禮)」
】

「鹽官一日謂眾曰虗空為鼓須彌為椎甚麼
人打得眾無對有人舉似南泉泉云王老師
不打這破鼓法眼別云王老師不打。」
【
(頌曰)。
「　南泉王老太無端却逐塩官作樂官西祖令嚴行禁上免它禪會錯欣歡(南岩勝)」

「　虛空為鼓須彌為椎要打便打莫問是誰(應菴華)」

「　國師費力置面鼓猶勝塗毒萬千千觧打南泉非好手至今天下勿聲冤(野牛干)」
】
「塩官因僧問
如何是本身盧舍那師曰與老僧過淨瓶來
僧將淨瓶至師曰却安舊處著僧安了復來
問如何是本身盧舍那師曰古佛過去久矣。」

【(頌曰)。
「　兩手分明過淨瓶不知身已在隍城直饒便具金剛眼也較溈山半月程(上方益)」

「　鳥之行空魚之在水江湖相忘雲天得志擬心一􂅕對面千里知恩報恩人間幾幾(天童覺)」
】
「廬山
歸宗智常禪師(嗣馬祖)一日剗草次有講僧
來叅忽見一蛇過師以鋤断之僧曰久嚮歸
宗元來是箇麄行沙門師曰󲊛麄我麄曰如
何是麄師竪起鋤頭曰如何是細師作斬蛇
勢曰與麼則依而行之師曰依而行之且致
甚處見我斬蛇僧無對。」
【
(頌曰)。
「　廬岳宗師接
上機斬蛇特地施慈悲高苑座主驚忙怕却道麄心錯是非(汾陽照)」

「　大用縱橫掣電機爍迦羅眼尚膠𥻿迷徒夢裏爭唇吻󷕕憶隨他去一隨(海印信)」


「　千尋竿上翻筋斗大海波心擲釣鈎大體還他肌骨好不搽紅粉也風流(南華昺)」


「　斬蛇󷕕非小小事直是教他脫苦輪座主高苑心未泯如何胡亂妄通言(橫川珙)」
】

「歸宗示眾曰吾今欲說禪諸子捴近前大眾
進前師曰汝𦗟觀音行善應諸方所僧問如
何是觀音行師彈指曰諸人還聞麼曰
聞師曰一隊漢向這裏覔箇什麼以拄杖打
趂呵呵大笑歸方丈。」
【
頌曰。
「　無學彈指超圓通耳根淨透出聞不聞妙哉觀音行棒頭指出金剛王嶮惡道中為津梁(圓悟勤)」
】
「歸宗因
泥壁次白舍人來師便問君子儒小人儒白
曰君子儒師乃打泥盤一下白遂過泥與師
師接得便使良久云莫便是快俊底白侍郎
否曰不敢師曰秪有過泥分。」
【
頌曰。
「　堂堂非是小人儒得得深雲訪隱居巳與過泥殊不耻更何言外見親踈(寶葉源)」
】
「歸宗因小師辞
乃問甚處去曰諸方學五味禪去師曰諸方
有五味禪我這裏只有一味禪僧便問如何
是和尚一味禪師便打僧曰會也會也師曰
道來道來僧纔開口師又打。」
【
頌曰。
「　五味與一味喫了湏噫氣金輪峯下令行時凜凜清風誠可畏(石􂾲明)」

「　私醞香醇價又輕至今官路少人行歸宗一味如連苦蹉過叢林幾後生(長靈卓)」
】
「歸宗因僧問如何是玄旨師曰無
人能會曰向者如何師曰有向即乖曰不向
者如何師曰誰求玄旨又曰去無汝用心處
曰豈無方便門令學人得入師曰觀音妙智
力能救世間苦曰如何是觀音妙智力師敲
鼎盖三下曰子還聞麼曰聞師曰我何不聞
僧無語師以棒趂下。」
【
頌曰。
「　三聲鼎盖普門開苦海勞生喚不回九十春光今又半空飛花片點莓苔(絕岸湘)」
】
「歸宗因僧問如何是觸
目菩提師翹足曰會麼曰不會師曰三个見
在一任選取。」
【
頌曰。
「　觸目菩提一撮沙示渠三个更周遮衲僧相見呵呵笑春鳥喃喃罵落花(海印信)」
】
「歸宗因江州剌史李渤問嘗聞
湏彌納芥子渤則不疑芥子納湏彌莫是妄
談否師曰人傳史君讀萬卷書是否曰不敢
師曰身如椰子大萬卷書向什麼處着李俛
首而巳。」
【
頌曰。
「　放開日月明把定乾坤黑一劄不回頭滿地生荊𣗥龍宮海藏𠔃非多石火電光𠔃非急君不見紫霄峯下墨池邊八駿如風追不及(佛慧泉)」

「　芥納湏彌特地疑琴
書拋下扣禪扉忽聞萬卷難藏處瞥轉神機唯自知唯自知丹桂和根拔得歸(佛心才)」

「　芥納湏彌驗祖風清機歷歷妙難窮要知萬卷書來處跳出當人智鑑中(禾山方)」

「　用𥁞自已心笑破他人口八角磨盤空裏走金毛獅子變作狗喝一喝(雪堂行)」

「　萬卷詩書一時頭角纔跨宗門便施謀畧古歸宗真老作只􂎁滿彎弓不知誰見雙鵰落絕毫絕𨤲如山如岳堂堂氣宇冠儒林浩浩清風播寥廓(癡禪妙)」
】

「韶州乳源禪師(嗣馬祖)上堂西來的的意不
妨難道大眾莫有道得者出來試道看有僧
出纔禮拜師便打曰是什麼時莭出頭來後
人舉似長慶慶云不妨不妨。」
【
頌曰。
「　祖意西來豈易量擡眸已是錯承當闍𥟖不解知時莭開眼堂堂入鑊湯(此山應)」

「　西來的的意何如舉唱多憐在半途勾賊到門還破賊信知身佩辟兵苻(趙善期通判)」
】

「明州大梅法常禪師(嗣馬祖)住山後馬祖令
一僧到問曰和尚見馬祖得个什麼便住此
山師曰馬祖向我道即心是佛我便向這裏
住曰馬祖近日佛法又別師曰作麼生別曰
近日又道非心非佛師曰這老漢惑乱人未
有了日任汝非心非佛我只管即心即佛僧
回舉似馬祖祖曰大眾梅子熟也。」
【
頌曰。
「　只
將馬祖鈆刀子裂破漫天鐵網羅碧沼夜敲荷葉雨至今貧恨一身多(一関溥)」

「　荷衣松食住深雲盖是當年錯見人埋沒一生心即佛萬年千載不成塵(野雲南)」

「　郎心葉薄妾冰清郎說黃金妾不應假使偶然通一笑半生誰信守孤燈(簡翁敬)」
】
「大梅因龐居士問久嚮大
梅未審梅子熟也未師曰󲊛向什麼處下口
曰百雜碎師曰還我核子來。」
【
頌曰。
「　大梅梅子熟龐老已先知正眼驗真要相逢拍手歸(松源岳)」

「　龐公親到竪降旗一劒當頭斬萬機不是從前生咬破為他梅子熟多時(辛菴儔)」
】

「大梅因夾山與定山同行定山曰生死中無
佛即無生死夾山曰生死中有佛即不迷生
死二人互相不肯同上大梅夾山乃問曰不
知那个親那个踈師曰一親一踈夾山曰未
審那个親師曰且去明日來夾山來日上方
丈再問師曰親者不問問者不親夾山住院
後曰我當初在大梅失却一隻眼雲峯恱云
夾山只知失却一隻眼殊不知換得一隻眼
圓悟云是則兩口金剛王寶劒要且拂掠虛
空金山則不然生死為諸佛根基諸佛乃生
死爐鞴若解險絕承當即證六通八觧乃。」
【
頌
曰。
「　有佛不迷無佛則無大梅頂門正眼劃時巳驗親踈家抱荊山璞人握靈蛇珠失却
與換得同歸故殊途作家金鎚當面擲臨機俊鷂趂不及將謂赤鬚胡更有胡鬚赤」

「　未曾拈出定盤星多少行家怨不平待得權衡來就手方知斤兩自分明(心聞賁)」

「　生死有無佛虛名如電拂俊鷂摶天飛不打籬邊鶻無欠無餘若太虛不知誰解強名()」

「　行自古不相肯峯頂老人何足論山凹落盡桃花片流水依前繞竹門(懶菴樞)」

「　竹籬茅舍酒旗斜一个葫蘆敗兩家酒後不知天與地歸來滿地是桃花(雪菴瑾)」

「　苦瓠連根苦甜𤓰徹蒂甜兩般滋味惡終後入黃泉(應菴華)」

「　佛之一字強安排有無生死一坑埋大梅老子舌無骨臘月蓮花火裏栽(雲巢岩)」

「　青天白日切忌尋覓更問如何抱贓呌屈(無門開)」
】
「大梅
因僧問如何是祖師西來意師曰西來無意
塩官聞之乃曰一个棺材兩个死漢玄沙云
塩官是作家雪竇云三个也有。」
【
頌曰。
「　活中死眼無作有用方寸不移十方獨弄巧拙不到處塩官有出身親言出親口雞犬閙比隣(月堂昌二)」

「　因事長智認渠遭累反身曉行全家富貴競頭擡薦自埋沒逆順是非誰可出提起是令放得行兩手扶犂水過膝」
】

「婺州五洩山靈默禪師(嗣馬祖)遠謁石頭便
問一言相契即住不契即去頭據坐師便行
頭隨後召曰闍𥟖師回首頭曰從生至死秪
是這个回頭轉腦作麼師言下大悟乃拗折
柱杖棲止焉。」
【
頌曰。
「　石頭據坐五洩便去石頭喚回却成多事(翠岩芝)」

「　在途在舍若為酬莫把先師一例求雄雄宇宙如王者未免半邊無髑髏(龍門遠)」

「　欲去高聲喚得回當時心眼一齊開要知不假修持力生死悠悠任往來(成枯木)」
】

禪宗頌古聮珠通集卷第五　　　　雞五

禪宗頌古聮珠通集卷第六　　　　雞六
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下苐三世
  
  * 盤山積(七則)
  * 水潦(二則)
  * 麻谷徹(四則)
  * 東寺會(二則)
  * 西堂藏(一則)
  * 大珠海(三則)
  * 百丈政(二則)
  * 泐潭會(一則)
  * 杉山堅(一則)
  * 石鞏藏(一則)
  * 中邑(二則)
  * 泐潭興(一則)
  * 無業(二則)
  * 鵞湖(一則)
  * 三角印(三則)
  * 魯祖雲(二則)
  * 紫玉通(二則)
  * 鄧隱峯(二則)
  * 馬頭峯(一則)
  * 華林覺(一則)
  * 烏臼(二則)
  * 石臼(二則)
  * 本奚(二則)
  * 亮座主(一則)
  * 金牛(一則)
  * 崧山(二則)
  * 則川(三則)
  * 打地(一則)
  * 椑𣗳(二則)
  * 石林(一則)
  * 秀溪(一則)
  * 浮盃(一則)
  * 龍山(一則)
  * 龐居士
  * 龐婆(附共十四則)

「幽州槃山寶積禪師(嗣馬祖)初㕘馬祖作街
坊一日出門見人舁喪歌郎振鈴云紅輪决
定沈西去未委䰟靈往那方幕下孝子哭云
哀哀師覩之忽然省悟舉似馬祖祖印可之。」

【頌曰。
「　歌聲繚繞哭聲悲笑殺槃山老古錐歷劫無明昬暗處一時頓覺發光輝(文殊道)」


「　紅輪决定沈西去未委䰟靈往那方􂎆得故鄉田地穩本來面目露堂堂人只在不曾亡
率陀天上非人世湏知別有好商量(佛燈珣)」


「　哀哀相應便承當畢竟魂靈往那方踊躍自然全體露始知徧界不曾藏(海印信)」

「　未審魂靈往那方無棲泊處露堂堂水向石邊流出冷風從花裏過來香(月林觀)」

「　紅輪决定沈西去未委魂靈往那方孝子盡情宣說了槃山無處可遮藏藏不得堪與人天為軌則(遯菴演)」

「　忽聞幕下哭哀哀䪺使天台對五臺風月一天今古在通身是口也難開(誰菴演)」

「　薤歌聲咽些聲長聽得哀哀忽断腸依舊紅輪西畔沒大千無地著凄凉(天目禮)」

「　薤露凄凉亦可憐白楊丹旐去翩翩哀哀聲裏無消息打著南邊動此邊(北磵簡)」

「　紅輪决定沈西去未審魂靈往那方哭慟一聲無處避擡頭親見本爺娘(無凖範)」
】
「槃山又一日於街市見人在
肉肆買肉云精底割一斤來屠兒放下刀义
手云長史那个不是精底師聞之忽然大悟
歸以所悟告馬祖祖印可之。」
【
頌曰。
「　个事分明不覆藏頭頭物物自相當千言萬語無人會又逐流鶯過短墻(南華昺)」

「　江邊送客上扁舟相對漁翁暗擲鈎一掣錦鱗隨手上遠山疊疊水悠悠(妙峯善)」
】
「槃山示眾曰三界無法
何處求心四大本空佛依何住璿璣不動寂
爾無言覿面相呈更無餘事珎重。」
【
頌曰。
「　三
界無法何處求心白雲為盖流水作琴一曲兩曲無人會雨過夜塘秋水深(雪竇顯)」

「　青青入座當軒竹黯黯遮門對面山更有一般堪羡處夜深流水響潺潺(佛鑑懃)」

「　三界無法何處求心山容雨過松韻風吟橫眠倒臥無餘事一任莓苔滿地侵(佛性泰)」

「　三界無法何處求心月明夜暗山高水深三界本因心所現無心三界自平沈(本覺一)」

「　三界無法何處求心山花似錦綠葉成陰杜宇一聲歸去也獃郎猶自守園林(塗毒䇿)」

「　三界無法何處求心驚蛇入草飛鳥出林雨過山堂秋夜靜市聲終不到孤岑(善權智)」

「　春眠不覺曉處處聞啼鳥夜來風雨聲花落知多少(或菴骵)」

「　山舍無塵分外清石榴花發透簾明槐陰滿地日卓午夢覺流鶯時一聲(掩室開)」

「　依依楊柳欲藏鴉社後東風捲落花理䇿邀朋何處好山南山北看桑麻(愚谷困)」
】
「槃山示眾曰心月孤圓
光吞萬象光非照境境亦非存光境俱忘復
是何物洞山曰光境未忘復是何物。」
【
頌曰。

「　光非照境境非存光境俱忘復是痕百鳥不來春巳老落花流水遶江村(月堂昌)」

「　光非照境境非存光境俱忘復是痕滿地落花風掃𥁞依前流水遶孤村(肯堂充)」

「　描不成𠔃畫不成臥龍長怖碧潭清擬心湊泊終難會達者
應湏暗裏驚(松源岳)」
】
「槃山示眾曰禪德可中
學道似地擎山不知山之孤峻如石含玉不
知玉之無瑕若如此者是名出家。」
【
頌曰。
「　山既孤峻遊人罕至玉既無瑕莫辨真偽(死心新)」

「　地厚山高孰使然中藏巨璞不知年若人念念常如是堪作人間火裏蓮(本覺一)」

「　山忘孤峻玉忘瑕到處仙源是我家堪笑葛洪曾未悟遠從勾漏問丹砂(天目禮)」
】
「槃山曰向上
一路千聖不傳慈明曰向上一路千聖不然
楊岐云口上著。」
【
頌曰。
「　盤山向上路何言罕見行人耳有穿口上著來無咬處方知千聖不能傳(白雲端)」

「　不傳不然海口難宣湏彌頂上駕起鐵船(徑山杲)」

「　千聖不傳到今日口上著來無等匹洞庭山脚太湖心行人路上空啾唧(松源岳)」
】
「槃山將順世告眾曰有人𨗿得吾
真否眾將所寫真呈皆不契師意普化出曰
某甲𨗿得師曰何不呈似老僧化乃打筋斗
而出師曰這漢向後掣風狂去在。」
【
頌曰。
「　師真醜拙不堪呈用𥁞身心笑殺人彼中莫覓􂅕頭意白鼻崑崙賀新正(龍門遠)」

「　徹底冰壺無影像倒翻筋斗摸難成千峯雨歇黃梅後桂󵶻還從海上生(雪菴瑾)」

「　清奇古恠娘生面妙筆丹青作麼施者廝十分傳得似依然畫只成狸(寶葉源)」
】

「水潦和尚(嗣馬祖)來㕘馬祖禮拜起欲伸問
次祖一􂎆􂎆倒師忽然大悟起來呵呵大笑
曰也大奇也大奇百千三昧無量妙義只向
一毫頭上識得根源去。」
【
頌曰。
「　馬駒一􂎆驢兒倒地大笑起來羊鳴犬吠(野軒遵)」

「　一􂎆倒時堪大笑從前伎倆𥁞徒勞蛇頭却要重揩痒萬萬千千出一毫(白雲端)」

「　水潦承機徹祖意馬駒一􂎆曉根源虛空撲落無閑地却向滄溟駕鐵船(照覺捴)」

「　海上追奔天馬駒偶來騰􂎆露全軀百千妙義毫端現拊掌呵呵笑識渠(旻古佛)」

「　筠管釀來應巳熟不辞醉裏帽欹斜酴醾浪有幽香在是酒元來不是花(懶菴樞)」

「　無量妙義皆周匝旋乾轉坤為一合當陽橫按笑中刀猶欠頂門上一􂎆(南岩勝)」

「　說道春來好狂風太放顛吹花隨水去翻却釣魚船(雪菴瑾)」
】
「水潦因僧到乃畫圓相放師肩
上師撥三下却畫圓相指其僧僧禮拜師打
曰這掠虛漢保寧勇別僧拜處但唾之而去
復。」
【
頌曰。
「　趯去拳來乃是常如何得不見參商依公定奪無偏黨短自短􂿂長自長」
】

「蒲州麻谷寶徹禪師(嗣馬祖)持錫到章敬繞
禪床三匝振錫一下卓然而立敬曰是是又
持錫到南泉亦如是泉曰不是不是師曰章
敬道是和尚為甚道不是曰章敬是是汝不
是此是風力所轉終成敗壞雪竇拈兩處云
錯又。」
【
頌曰。
「　此錯彼錯切忌拈却四海浪平百川潮落古䇿風高十二門門門有路空蕭索非蕭索作者好求無病藥」

「　章敬南泉路不殊明明道理話親踈多人不用磨金鏡漠自漢𠔃胡自胡指月迷津迷自指示君持錫却如無(汾陽昭)」

「　顏色䂓模却似真人前拈弄越光新及乎入火重烹試到了終歸是假銀(保寧勇)」

「　如是不是去却藥忌擬犯封疆全軍失利杖頭突出古菱花舉世風流出當家(圓悟勤)」

「　昨日出都門忽逢二商旅一指我南行一指我北去南行有官船過渡北去有車馬大路雖然南北不通途都在中華一國土(佛鑒懃)」

「　振錫通風似章敬章敬無私驀頭釘其僧尋討到南泉深深一杓更酩酊(般若柔)」

「　是與不是全彰妙義章敬南泉一場失利(草堂清)」

「　是兩頭語未出泥水非兩頭語依前自死振錫卓然白日青天風力還他敗壞時漫天大網生光輝(月堂昌)」

「　章敬道是南泉非逆水之波透者誰可憐个漠皮無血駕與青龍不解騎(南堂興)」

「　是是放下南山真鼈鼻不是不是勒回千里追風驥終成敗壞可憐生塞断咽喉無出氣無出氣有巴鼻趙州東壁掛葫盧堪笑維摩談不二(窮谷璉)」

「　妙轉之機掣電
飛目前生殺𥁞交馳明珠自有明珠價休向籬邊彈雀兒(木菴永)」
】
「麻谷問臨濟大悲千年
眼那个是正眼濟曰大悲千手眼那个是正
眼速道速道師近前拽臨濟下禪床却坐濟
近前曰不審師擬議濟便喝拽下禪床却坐
師便出去。」
【
頌曰。
「　大悲正眼問來端互換之機仔細看會得不得亦瞞頇也似鮎魚上竹竿(海印信)」

「　正眼英雄逢正眼勝劣短長徒用揀那吒現出本來身且非父母能生產(覺海元)」

「　多年塞上只聞名今日陣前親見面疋馬單鏘戰數場好是見機開一箭(保寧勇)」

「　相逢狹路轉身難一陣交鋒瞬息間旗鼓縱橫渾莫辨試問何人得勝還(普融平)」

「　胡鬚赤赤鬚胡珠走盤𠔃盤走珠狹路相逢誇好手兩邊雪刃血糢糊(石田薰)」

「　賊隊相逢午夜時攙旗奪鼓討便宜驀然天曉重相見滿面羞慚各自歸(別山智)」
】
「麻谷因良遂座主來㕘師見來
閉却門將鋤頭去削草遂又來扣門師曰誰
曰某甲師曰鈍根阿師下去凡數四如是遂
忽然有省再去扣門曰和尚莫謾良遂良遂
若不來禮拜洎被十二本經賺過一生師乃
開門令通悟由印可之遂返都城講肆散席
告諸徒曰諸人知處良遂緫知良遂知處諸
人不知。」
【
頌曰。
「　逆順之機不易當大根良遂解
思量若非久積同風事爭肯回頭見法王(汾陽昭)」

「　禪林深邃乍遊盤鋤草関門豈易看莫謂老師渾不是得相謾處且相謾(正覺逸)」

「　閉戶携鋤理最幽豁然大悟話元由從來學業空勞力始信黃河輥底流(海印信)」

「　閉戶携鋤巳太􂎌更來當面受糊塗光中自覺遭謾久方信無人共出家(白雲端)」

「　韶石汾陽肯諾他便知回首逆風波不登麻谷玄関路十二本經休得麼(照覺捴)」

「　平生心膽向人傾到此門中有幾人別後都城舊知巳暖烟斜日又黃昏(龍門遠)」

「　閉戶敲門向誰道遂公言下便知歸從前活計都拋下爭奈時人會者稀(椘安方)」

「　尋言逐句謾多端只為從前被眼謾撒手便能歸故國暗思岐路幾多般(丹霞淳)」

「　親到桃源景物幽一壺明月湛如秋反思洞口春殘日無數紅英逐水流(成枯木)」

「　麻谷高聲問阿誰一言駟馬卒難追遂公打破精靈窟現出金毛師子兒(真淨文)」

「　閉門入圃巳周遮一喚回頭便到家良遂知時人不委海山空暎夕陽斜(懶庵需)」

「　為人為徹咬著生鐵逆水之波虛空釘橛(松源岳)」

「　諸人知處良遂知良遂知處人不知王維巳死無人畫留得青山對落暉(破菴先)」

「　閉戶復携鋤雲深路更迂湏知形影外肝膽向人輸(虛空愚)」

「　携鋤不顧便好
回去誰人敢道󲊛是座主(月坡明)」
】
「麻谷一日
在紙帳內坐以手巾盖却頭披雲和尚入見
便作哭聲良久出去法堂遶禪床一匝却入
撥開帳見師去却手巾而坐乃曰死中得活
萬中無一師便下床就位作抽坐具勢雲近
前把住曰前死後活󲊛還甘麼師曰甘即甘
師堪作什麼雲推開曰知道󲊛前言不副後
語。」
【
頌曰。
「　五十笑他先百步何如騎馬勝騎牛不湏重較多和少歸到家山即便休(虛堂愚)」
】
「湖南東寺如會禪師(嗣馬祖)甞患門徒
以即心即佛之談誦憶不巳且謂佛於何住
而曰即心心如畫師而曰即佛遂示眾曰心
不是佛智不是道劒去久矣汝方刻舟。」
【
頌曰。

「　心不是佛智不是道舉得十分未敢相保携條柱杖閑行切忌回頭轉腦(照堂一)」

「　心不是佛智不是道青山白雲落花芳草若是伶俐阿師終不回頭轉腦(鼓山珪)」

「　雨散雲收後崔䰟數十峯倚欄頻顧望回首與誰同(徑山杲)」


「　太平時莭嵗豊登旅不賚粮戶不扄官路無人夜無月唱歌歸去恰三更(開善謙)」

「　青山不青白雲不白針鋒太寬宇宙太窄寥寥獨坐有誰知流水㳙㳙花片飛浩浩風光人不會滿園春色鷓鴣啼(妙峯善)」

「　昨日因過竹院西隣家稚子隔溪啼山寒水肅半黃落無數歸
鴉卜𣗳棲(虛堂愚)」

「　天晴日頭出雨下地上濕𥁞情都說了只𢙢信不及(無門開)」

「　心不是佛智不是道飛鳥出林驚蛇入草無縫𦉑難尋討笑倒嵩山破竈墮(南叟)」
】
「東寺問仰山甚
處人山曰廣南人師曰我聞廣南有鎮海明
珠是否曰是師曰此珠如何曰白月即隱黑
月即現師曰將得來否曰將得來師曰何不
呈似老僧曰某甲昨到溈山被索此珠直得
無言可對無理可伸師曰真師子兒善能哮
吼。」
【
頌曰。
「　鎮海明珠到處晶從來一顆自圓明仰山東寺曾遭索义手還將取次呈(本覺一)」

「　善撫太阿鋏决無傷手阨慣編猛虎鬚必有全身䇿鎮海珠巧呈似離色離聲離名字旃檀林裏爇旃檀師子窟中吼師子(圓悟勤)」


「　師子窟中師子兒逸羣遊翫海珠璣溈山呼索渾無竅有理難伸穿得奇(南岩勝)」

「　無言可對口纔開巳是和光吐出來東寺不知何意志深深一丈掘坑埋(雲衲慶)」
】

「處州西堂智藏禪師(嗣馬祖)僧問有問有荅
即且置無問無荅時如何師曰怕爛却那百
丈曰從來疑著老兄僧問丈曰請和尚道丈
曰一合相不可得後有僧問長慶慶云相逢
𥁞道休官去林下何曾見一人。」
【
頌曰。
「　終日論文不記年禪心淡泊契幽玄白雲繚繞青
山在一法無私萬古傳(大溈智)」
】

「越山大珠慧海禪師(嗣馬祖)因僧問如何是
佛師曰清淡對面非佛而誰眾皆茫然法眼
曰是即沒交涉。」
【
頌曰。
「　偃蹇蒼髯十萬本參差翠玉數千竿風敲月戶三秋冷雨打茅堂六月寒(石溪月)」
】
「大珠示眾曰身口意清淨是
名佛出世身口意不淨是名佛滅度。」
【
頌曰。

「　一􂎆􂎆翻四大海一摑摑倒湏彌山撒手到家人不識鵲噪鴉鳴栢𣗳間(黃龍南)」
】
「大珠問
座主蘊何經論曰講金剛經師曰若言如來
有所說則為謗佛若言不是佛說又是謗經
除此之外試與老僧說看主無對。」
【
頌曰。
「　百非四句都拈了敢問云何會此經却是虛空能講得熾然常說有誰𦗟(本覺一)」
】

「洪州百丈山惟政禪師(嗣馬祖)師問南泉諸
方善知識還有不說似人底法也無曰有師
曰作麼生曰不是心不是佛不是物師曰恁
麼則說似人了也曰某甲即恁麼和尚作麼
生師曰我又不是善知識爭知有說不說底
法曰某甲不會請和尚說師曰我太煞與汝
說了也。」
【
頌曰。
「　祖佛從來不為人衲僧今古競頭走明鏡當臺列象殊一一面南看北斗斗柄垂無處討拈得鼻孔失却口(雪竇顯)」

「　涅槃老子順風吹囉哩哩囉爭得知隔嶺幾多
人錯𦗟一時喚作鷓鴣詞(白雲端)」

「　不會誰不會相逢且喫茶不尋雲水路爭得到僧家(長靈卓)」

「　誰謂宗師有妙旨切切為人湏到底手按瑤琴徹曉彈其來不入聾人耳(佛鑑懃)」

「　倒腹傾膓說向君不知何故尚沈吟而今便好猛提取付與世間無事人(徑山杲)」

「　百丈南泉論古今龍生龍子老婆心若人要識二禪老綉出鴛鴦湏是針(慈受深)」

「　鸞膠續断弦猊血化驢乳從來不為人今古㕘佛祖箭既離絃無返回將欲奪之必固與語時默默時語人從陳州來却往許州去(圓悟勤)」
】
「百丈政示眾
曰汝等為我開田我為汝說大義普請開田
了眾請和尚說大義師展兩手示之。」
【
頌曰。

「　常憐百丈觧開田令古行人手裏傳誰道舌頭曾不動五音六律太周旋(白雲端)」

「　大義由來不可陳休於言下覓踈親而令欲識大雄老金毛生得玉麒麟(佛迹昱)」

「　開口說大義後人莫容易百丈緫持門淡而還有味(龍門遠)」


「　百丈開田說大義理事圓融無不備梵音清徹十方聞草𣗳鋤鍬皆聳起末後雙拳再展開拖泥帶水為癡獃船流到岸五千里刻舟求劒徒悠哉(佛性泰)」

「　展開兩手當時說大義流通滿世間莫謂入荒田不揀而今到處草漫漫(牧菴忠)」

「　大義開田創祖基分明書契示
傳持兒孫不肯遺先業乞食年年役路歧(懶菴需)」

「　普請開田力巳齊紛紛帶水又拖泥展開兩手人休問昨夜三更月落西(此菴淨)」

「　百丈說大義全然沒巴鼻通身是水泥溺死在平地(無際𣲖)」
】
「洪州泐潭法會禪師(嗣馬
祖)問馬祖如何是西來祖師意祖曰低聲近
前來師近前祖打一摑曰六耳不同謀來日
來師至來日猶入法堂曰請和尚道祖曰且
去待老漢上堂時出來與汝證明師乃悟曰
謝大眾證明繞法堂一匝便去。」
【
頌曰。
「　鷄聲茅店月華明客夢沈迷尚未醒開得眼來天大曉髼頭垢面便奔程(絕象鑒)」

「　十八佳人嫁未酬每憑媒妁善搜求一從嫁却潘郎後便觧人前不識羞(竹菴簡)」
】
「池州杉山智堅禪
師(嗣馬祖)與歸宗南泉路次逢虎各從邊過
了泉問歸宗適來見虎似个甚麼宗曰似个
猫兒復問師師曰似个狗子師却問泉泉曰
似个大䖝大溈智曰三个老漢聚頭𥧌語若
要徹一時㕘取這大䖝始得復。」
【
頌曰。
「　一虎三人見不同高低各自立宗風為伊途路不得力空過浮生一夢中」

「　一物兩名也大奇三人那个可為師頂門未具金剛眼透出縱橫孰辨伊(開先瑛)」

「　五五二十五大䖝元是虎狗子與猫兒豈可同時語夜閉門早開戶湏
信利牙爪可怖家家門首透長安𥁞是舉子朝天路(佛鑒懃)」
】
「撫州石鞏山慧藏禪師
(嗣馬祖)初為獵人射鹿因遇馬祖令自射無
下手處省悟投出家既得法住山後常張弓
架箭凡見僧來便曰看箭一日三平到師曰
看箭平乃披襟當之曰此是殺人箭活人箭
又作麼生師彈弓絃三下平乃禮拜師曰三
十年張弓架箭只射得半个聖人遂拗折弓
箭平後到大顛處舉前話顛曰既是活人箭
為什麼向弓絃上辨平無對遂再㕘既悟為
顛之嗣。」
【
頌曰。
「　張弓架箭喚君回不省宗師特意來个个𥁞隨迷醉走句中認影影難開三平猶未全提得霹靂雷聲遍九垓(汾陽昭)」


「　三十年來事一弓一弓弓擬定寰中寧知半聖雖投欵納􂿃牽羊信不通(正覺逸)」

「　架箭張弓用得深平生猶喜中紅心後來半个人雖得猛火方成百鍊金(佛印元)」

「　張弓架箭豈徒然中的雖多命不全半聖投機無別意功高何必畫凌烟(佛慧泉)」

「　張弓架箭三十年射得三平半不全爭似萬人齊指處斜陽一鴈落秋天(佛國白)」

「　三十年來握箭弓三平纔到擘開胷半个聖人今日得大顛絃外幾時逢(崇勝珙)」

「　古有石鞏師架弓箭而坐如斯三十年知音無一个三平中的去父子相投和子細
返思量元伊是箭垜(法燈欽)」

「　解擘當胷箭因何只半人為從途路曉所以不全身(灌州靈岩安)」

「　認得斑斑急上弦吼風一鏃去驚天近前子細來觀覷誰把藍田石射穿(心聞賁)」

「　張弓架箭幾何年接得三平機不全若使當時能羿射免教落莭向弓弦(水菴一)」
】

「朗州中邑和尚(嗣馬祖)每見僧拍手鼓唇曰
嗚㖿嗚㖿仰山到㕘從東過西立師曰子甚
處學得此三昧山曰從曹溪脫印學來師曰
如是如是山却問和尚甚處得此三昧師曰
吾從章敬處得來。」
【
頌曰。
「　鼓唇拍手口嗚㖿直引來人辨正邪千萬往來都不薦仰山纔見便同家(汾陽昭)」

「　曹溪脫印傳來錯章敬師承受處麄將謂胡鬚天下赤元來更有赤鬚胡(正覺逸)」

「　仰山善問中邑善應覆去翻來拍拍是令(慈受深)」
】
「中邑因仰山問如何得見性
去師曰譬如一室有六窓內有一獼猴外有
獼猴從東邊喚狌狌獼猴即應如是六窓俱
喚俱應山作禮曰適來蒙和尚譬喻無不了
知更有一事只如內獼猴瞌睡外獼猴欲相
見時如何師下繩床捉山手作舞曰徃徃我
與汝相見了也。」
【
頌曰。
「　六窓一一喚獼猴睡者如何解應酬只與加鞭令省悟當時中邑謾悠悠(本覺一)」

「　凍眠雪屋夜摧頹窈窕籬門
夜不開寒槁園林看變態春風吹起律筒灰(天童覺)」

「　人人有个老獼猴暮四朝三卒未休喚著便能知落處八花磚上輥金毬(慈受深)」


「　一室虛涵對六窓獼猴留在更無雙忘懷絕慮獼猴死一國安寧六國降(南堂興)」

「　一室蕭然六窓廓尓中邑仰山自作自起拈弄一个猢猻作出千般舉止浣盆浣盆栽識得󲊛(皖山凝)」
】
「洪州泐潭常與禪師(嗣馬祖)因南
泉來見師面壁而坐泉撫師背師曰阿誰曰
普願師曰如何曰也尋常師曰汝何多事。」
【
頌
曰。
「　面壁堆危引客過問誰那更問如何道尋常巳成多事檢點儂家事更多(西岩惠)」
】

「汾州大達無業國師(嗣馬祖)僧問如何是佛
師曰莫妄想。」
【
頌曰。
「　王令威嚴誰敢擬纖毫纔動鐵輪隨時人只見錐頭利幾人能見利頭錐(懶菴需)」
】
「信州鵞湖大義禪師(嗣馬
祖)因唐憲宗詔入內論議法師問如何是禪
師以手點空法師無對帝曰法師講無窮經
論秪這一點尚不奈何師却舉順宗問尸利
禪師大地眾生如何得見性成佛利曰佛性
如水中月可見不可取師謂帝曰佛性非見
必見水中月如何攫取帝乃問如何是佛性
師曰不離陛下所問帝默契。」
【
頌曰。
「　因地而倒因地起離地求起無是理不離所問語雖
親認著依前還不是(枯禪鏡)」

「　說理談真面紫宸鵞湖大義枉勞神由來佛性難名邈爭似君王默契親(天目禮)」

「　空中一點是个什麼直饒講無限經論其奈不識者行貨雖然價重湏彌也被君王識破(尼閑林英)」
】

「潭州三角山緫印禪師(嗣馬祖)示眾曰若論
此事貶上眉毛早巳蹉過也麻谷便問貶上
眉毛即不問如何是此事師曰蹉過也谷乃
掀倒禪床師便打長慶代云悄然。」
【
頌曰。
「　正令威嚴断不容星移斗轉覓無蹤將軍勒起當頭馬殺氣紛紛袞黑風(獃堂定)」
】
「三角示眾
曰凡說法湏用應時應莭時有僧問四黃四
赤時如何師曰三月杖頭挑曰為什麼滿肚
皮貯氣師曰爭奈一條繩何曰如何得出氣
去師曰直待皮穿。」
【
頌曰。
「　平地安身未肯休花陰柳𨒬逐時流放教滿肚無閒氣始信渠儂得自由(慈受深)」
】
「三角因僧問如何是三寶
師曰未豆粟曰意旨如何師曰大眾歡喜奉
行。」
【
頌曰。
「　三角對酬禾豆粟龍宮海藏難收錄空門曾問踈山僧便道如今粥飯足(大洪遂)」
】
「池州魯祖山寶雲禪師(嗣馬祖)師尋
常見僧來便面壁南泉聞曰我尋常向師僧
道向佛未出世時會取尚不得一个半个他
恁麼驢年去。」
【
頌曰。
「　人來面壁坐顒顒不話
多端說異同親切不教心外覓免將明暗謼盲聾秋霜博地生寒暑魯祖垂慈不用功(汾陽昭)」

「　老倒禪門傳魯祖見僧面壁親垂􂎁个中若是丈夫兒剔起眉毛便回去(佛印元)」

「　魯祖三昧最省力才見僧來便面壁若是同心達道者不在揚眉便相悉(梁山冀)」

「　祖師面壁播諸方無限禪人謾度量無事晚來江上立數株寒栢倚斜陽(琅琊覺)」

「　坐断千山與萬山勸人除却是非難池陽近日無消息果中當年不自觀(翠岩真)」

「　面壁咸言上上機衲僧到此擬何之直饒截断千江水也落宗門第二槌(海印信)」

「　魯祖孤風振四維僧來面壁少人知南泉提起驢年事且道如今是甚時(白雲端)」

「　魯祖當年不用功逢僧面壁顯家風若遇上乘同道者(請續此一句黃龍新)堪笑池陽老古錐僧來靣壁擬何為大都端正人男女清淨不勞紅粉施(草堂清)」

「　雖然不是作家好惡他家自識喫拳還似打人面赤不如語直(黃龍震)」

「　魯祖山前古路通熈微一逕沒西東杜䳌聲裏春光老零落桃花藉地紅(普融平)」


「　無絃不彈有曲誰聽匏土革木宮商自正寥寥千古少林人也道九年傳此令(佛心才)」

「　池陽何處得捫摸後代商量涉異途古人剛地成多事試問如今會也無(龍門遠)」

「　虎徑龍泉
遶行岩鳳棲霜倚鶴和杉誰人會得宗師意紐轉乾坤好不㕘(剋符道者)」

「　魯祖見僧面壁此理何妨徑直時人更莫斟量秪者不勞心力中間或聞一類強言正是相為非唯謗他古人亦乃困於上智會得祖師現前不會也難迯避(永明壽)」

「　南泉黑豆未生時喃喃終至洩天機休向未生前曉悟日出東方月落西(藥山昱)」

「　池陽面壁許誰知萬古孤峯對落暉纔見攢眉便回去早知不是丈夫兒(懶菴需)」


「　魯祖逢人面壁老大慵懶追隨後之㕘徒罔測一向打瓦鑽龜(水菴一)」

「　葉落江頭一望長幾莖喬木倚斜陽曾經巴峽猿啼處鐵作心肝也断腸(簡堂機)」

「　背前靣後揚家醜揭地洪音師子吼分付仙陀知不知法身午夜藏北斗(足菴鑒)」

「　家財喪盡沒絲毫秪个一身猶恨多却向池陽最深處殺人空手不持刀(石菴)」

「　無目仙人揣骨頭暗中摸索認王侯價高畢竟無人買冷却构欄懡㦬休(雪菴瑾)」

「　日暖佳人剌綉遲紫荊枝上囀黃鸝欲知無限傷春意盡在停針不語時(南叟茂)」

「　人來面壁成何事爭淂心開見本源空刼巳前諸佛子話頭不舉自然圓(橫川珙)」
】
「魯祖因僧問如何是
不言言師曰汝口在甚麼處曰某甲無口師
曰將甚麼喫飯僧無語。」
【
頌曰。
「　得因失有是
在非邊根源未断枝𣲖相連不言言口何在轉得身來難下載一帆風過洞庭湖對靣湏知巳違背(月堂)」
】
「唐州紫玉山道通禪
師(嗣馬祖)因于頔相公問佛法至理乞師一
言師曰若問湏去情謂公曰便請師曰但問
將來曰如何是佛師召于頔公應諾師曰更
莫別求。」
【
頌曰。
「　如何是佛更莫別求相隨來也四大部洲(月林觀)」
】
「紫玉因于公一日問如
何是黑風吹其船舫漂墮羅剎鬼國師曰于
頔客作漢問恁麼事作麼于失色師指曰這
个便是黑風漂墮羅剎鬼國于作禮而謝。」
【
頌
曰。
「　就身打刼壯吾曹喚得賢侯智眼高忿色不知何處去珠回玉轉透雲袍(南岩勝)」
】

「五臺山隱峯禪師(嗣馬祖)一日辝祖祖曰甚
處去師曰石頭去曰石頭路滑師曰竿木隨
身逢塲作戲便去纔到石頭遂繞禪床一匝
振錫一下問是何宗旨頭曰蒼天蒼天師無
語回舉以馬祖祖曰汝更去見他道蒼天蒼
天便噓兩聲師又去一依前問頭乃噓兩聲
師又無語歸舉似馬祖祖曰向汝道石頭路
滑。」
【
頌曰。
「　石頭路險人難到到者方知滑似苔兩度三回雖蹋倒滿身泥水又歸來(虛堂愚)」

「　唱徹黃金縷重吹紫玉簫倚樓人不見風過𣗳頭搖」
】
「隱峯因南泉把淨瓶與師曰
淨瓶是境󲊛不得動著境與我將水來師將
淨瓶傾水於泉面前休去。」
【
頌曰。
「　南泉特地指瓶隱峯便來瀉水兩人自不識羞掘地深埋自巳(照堂一)」

「　南泉不指淨瓶隱峯何曾瀉水從教打瓦鑽龜佛法不在這裏(鼓山珪)」

「　眼中無翳休挑刮鏡上無塵不用磨信脚出門行大路橫擔拄杖唱山歌(徑山杲)」
】

「磁州馬頭峯神藏禪師(嗣馬祖)上堂謂眾曰
知而無知不是無知而說無知。」
【
頌曰。
「　從頭數到一二三倒數却成三二一直饒善會大衍筭搯指巡文數不出(中菴空)」
】

「潭州華林善覺禪師(嗣馬祖)裴相國訪師問
曰師還有侍者否師曰有只是不可見客曰
何妨師乃喚曰大空小空惟二虎自菴後出
裴見之驚悚師語二虎有客且去二虎於是
哮吼而去曰師作何行業感得如斯師提起
數珠曰會麼曰不會師曰老僧常念觀世音。」

【頌曰。
「　常念觀音力伏猛獸道眼通明萬緣何有良哉大士時時垂手念茲在茲安樂長壽(龍門遠)」

「　新羅渤海竺乾此土月白風清三界獨步對境無心馴菴有虎忽然提起數珠時誰識當陽苐一機奇奇敵勝還他師子兒(南堂)」
】
「烏臼和尚(嗣馬祖)因玄紹二上
座㕘師乃問二禪客發足甚處玄曰江西師
便打曰久知和尚有此機要師曰汝既不會
後面个師僧秪對看紹擬近前師便打曰信
知同坑無異土㕘堂去。」
【
頌曰。
「　烏臼分明捧有眼這僧直是眼無筋假饒打著百千个切莫將伊掛齒唇(照堂一)」

「　赤身挨白刃死中還得活一箭自迷踪萬車齊喪轍(鼓山珪)」

「　烈焰不容蚊蜹泊大海那堪宿死屍任是三頭并六臂望風無不竪降旗(徑山杲)」

「　鏌鎁在握當堂坐擬欲衝前便喪軀縱使機鋒如電拂到頭未免病棲蘆(懶菴需)」
】
「烏臼問僧近離甚處
曰定州師曰定州法道何似這裏曰不別師
曰若不別更轉彼中去便打僧曰棒頭有眼
不得草草打人師曰今日打著一个也又打
三下僧便出去師曰屈棒元來有人喫在曰
爭奈杓柄在和尚手裏師曰汝若要山僧回
與汝僧近前奪棒打師三下師曰屈棒屈棒
曰有人喫在師曰草草打著个漢僧禮拜師
曰却與麼去也僧大笑而坐師曰消得恁麼
消得恁麼。」
【
頌曰。
「　呼即易遣即難互換機鋒子細看刼石固來猶可壞滄溟深處立湏乾烏臼老烏臼老幾何般與他杓柄太無端(雪竇顯)」

「　相見不虛圖分明付與渠汝醉我扶起我倒汝相扶交互為賔主相將入帝都高歌大笑九衢裏天上人間我唯尓(佛性泰)」
】

「石臼和尚初㕘馬祖祖問甚處來師曰烏臼
來曰烏臼近日有何言句師曰幾人於此茫
然在曰茫然且置悄然一句作麼生師乃近
前三步曰我有七棒寄打烏臼󲊛還甘否師
曰和尚先喫某甲後甘却回烏臼。」
【
頌曰。
「　石臼發脚太遲馬祖開口太早十字街頭要錢湏是打他栲栳(月堂昌)」
】
「石臼因僧問如何是
地藏手中珠師曰󲊛手中還有麼曰不會師
曰莫謾大眾復頌曰不識自家寶隨他認外
塵日中逃影質鏡裏失頭人。」
【
頌曰。
「　貪觀天上月失却手中橈石臼山下路歸計轉迢遙覿靣光輝日拍手笑吾曹且道笑他个什麼為人不得力(佛燈珣)」

「　喪𥁞自家寶何湏問外塵萬緣俱照破方見本來人(塗毒䇿)」
】

「本溪和尚(嗣馬祖)一日坐次龐居士至師纔
顧視公以柱杖畫一圓相師近前􂎆却士曰
與麼不與麼師亦劃一圓相士亦近前􂎆却
師曰與麼不與麼士拋下柱杖而立師曰來
時有杖去時無杖曰幸自圓成徒勞側目師
撫掌曰奇哉奇哉一無所得士拈杖便行師
曰看路看路。」
【
頌曰。
「　甎子來瓦子擲拳頭來脚尖趯子細點撿一場狼籍先賢為榜樣今人為法則莫學相似禪青天轟霹靂个中若是惺惺漢餿飯殘羹誰肯喫咄(大圓智)」

「　起模
畫樣弄精䰟拂迹除蹤更見人行到水窮山𥁞處滿天雲散月華明(瞎堂遠)」

「　十九條平路終無一局同欲分先後手側目辨來踪(正覺顯)」

「　各呈見解互逞機鋒石火莫及電光罔通拋下柱杖而立不同草草拈起柱杖便行亦豈匆匆者裏著得隻眼許󲊛親見龐公(石溪月)」
】
「本溪因龐公問丹霞打侍者意旨如何師
曰老老大大見人長短曰為我與師同㕘所
以借問師曰若恁麼從頭舉來共󲊛商量曰
老老大大不可共󲊛說人是非師曰念公看
老曰罪過罪過。」
【
頌曰。
「　一對鐵槌如綿團一雙烏鴉如白鶴忽然狹路相逢不免將錯就錯(佛鑑懃)」
】
「亮座主(見馬祖)講經論因㕘
馬祖祖問見說座主大講得經論是否師曰
不敢曰將甚麼講師曰將心講曰心如工伎
兒意如和伎者爭解講得師抗聲曰心既講
不得虛空莫講得麼曰却是虛空講得師不
肯便去將下階祖召曰座主師回首祖曰是
甚麼師豁然大悟便禮拜曰這鈍根阿師禮
拜作麼師曰某甲所講經論將謂無人及得
今日被大師一問平生功業一時冰釋禮謝
而退乃隱於洪州西山更無消息。」
【
頌曰。
「　幾年錯謂將心講誰信虛空講似流驀喚回頭方瞥地西山一去絕蹤由(本覺一)」

「　馬師瞎却
亮師眼一入西山更不返我有三十二藤條寄與山中這檐板(東山空)」

「　昨夜月初明柴門猶未閉猫兒捉老鼠引得狗兒吠(懶菴樞)」

「　却是虛空解講經驢鳴犬吠一般聲郡樓昨夜鼕鼕鼓不是知音不解𦗟(白楊順)」

「　弓絃難結鴛鴦紐御道那栽栗𣗥蓬堪笑香嚴饒舌老今年猶勝去年窮(正堂辯)」

「　却是虛空講得經雨花狼藉曉風清賺人深入西山後多少闍𥟖又錯聽(閑極雲)」
】
「鎮州金牛和尚(嗣馬
祖)每日自作飯供養眾僧至齋時舁飯桶到
僧堂前作舞呵呵大笑曰菩薩子喫飯來。」
【
頌
曰。
「　白雲影裏笑呵呵兩手持來付與他若是金毛師子子三千里外見譊訛(雪竇顯)」

「　拳中十指展縮自由菩薩喫飯莫笑金牛有意氣時添意氣不風流處也風流(地藏恩)」

「　金牛作舞也奇哉撫掌相招喫飯來若謂因齋成慶讚都盧笑殺老黃梅(佛國白)」

「　菩薩子喫飯來一喚令人眼豁開却憶上方曾打鼓親持鐵鉢詣天台(長靈卓)」

「　長連床上狐屎尿三聖堂前狗吠春跳出金牛窠窟子月明照見夜行人(佛眼遠)」

「　襴衫席帽積塵埃柳巷花衢去復來拈得舊時氊拍板逢人偏愛舞三臺(佛心才)」

「　絲來線去分明過與若不相諳如何驗取因齋慶讚和泥土蹈襲只言呈作舞野狐
精七星利劒血長鯨(圓悟勤)」

「　堂前事事巳辦只欠開口喫飯一飽能忘百飢說甚因齋慶讚識得當靣主人翁眉毛决定遮雙眼(佛鑑懃)」

「　鐘鼓聲聲巳喚齋堂前作舞老公家雖然一鉢充飢困不覺牙生滿口沙(懶菴樞)」

「　鴆鳥落溪魚鼈死毒龍行徑草菜枯坐中若有江南客休向人前唱鷓鴣(簡堂機)」

「　作舞金牛錯用心喚人喫飯笑忻忻黃金自有黃金價何必和沙賣與人(天目禮)」
】
「崧山和尚(嗣馬
祖)因與龐居士喫茶士舉橐子曰人人𥁞有
分為什麼道不得師曰秪為人人𥁞有所以
道不得曰阿兄為甚麼却道得師曰不可無
言也曰灼然灼然師便喫茶七曰阿兄喫茶
為甚麼不揖客師曰誰曰龐公師曰何須更
揖後丹霞聞乃曰若不是崧山幾被个老翁
惑乱一上士聞之乃令人傳語霞曰何不會
取未舉橐子時。」
【
頌曰。
「　未舉橐子巳前衲僧難為下觜識得這个靈苗不向黃泉作鬼不作鬼何准擬一拳拳倒黃鶴樓一踢踢翻大海水(南堂興)」

「　七椀清風生兩腋一回舉著便惺惺相逢不用輕相揖湏要當頭道姓名(正覺顯)」
】
「崧山與龐公見眾僧擇菜次師曰黃葉
即去青葉即留士曰不落青黃又作麼生師
曰道取好曰互為賓主也大難師曰却來此
間強作主宰曰誰不與麼師曰是曰不落青
黃就中難道師笑曰也解與麼道士珍重大
眾師曰大眾放󲊛落機處。」
【
頌曰。
「　蹉過處甚分明無耳僧人子細𦗟但得白雲消散𥁞夕陽斜照數峯青(佛鑑懃)」

「　不落青黃道取好互為賓主也大難珍重眾僧便下去後回相見作何顏(大圓智)」

「　膠投漆水和乳一卷一舒全賓全主誰言不落青黃就中要人道取誰道取分付鑊湯熟蒸爛煮(佛性泰)」
】

「則川和尚(嗣馬祖)因龐居士相看次師曰還
記得見否頭時道理否曰猶得阿師重舉在
師曰情知久㕘事慢曰阿師老耄不啻龐公
師曰二彼同時又爭幾許曰龐公鮮徤且勝
阿師師曰不是勝我秖欠汝个幞頭士拈下
幞頭曰恰與師相似師大笑而巳。」
【
頌曰。
「　初見石頭久㕘事慢阿師老耄龐公鮮徤一頂幞頭機鋒互換大笑呵呵風和日暖(正覺顯)」
】

「則川與龐居士摘茶次士問曰法界不容身
師還見我否師曰不是老僧洎荅公話曰有
問有荅盖是尋常師乃摘茶不𦗟士曰莫恠
適來容易借問師亦不顧士喝曰這無禮儀
老漢待我一一舉向明眼人師乃拋却茶籃
便歸方丈。」
【
頌曰。
「　相逢相識謾相邀碧水溪深隔断橋無限說辞殊不𦗟急扄門戶更徒
勞(保寧勇)」

「　二老機関誰共委幞頭捋下髮髼鬆山深不記來時路彷彿猿啼碧澗中(懶菴樞)」

「　二八佳人巧畫眉穿簾入戶意如癡空勞笑語相調戲白髮山翁肯采伊(寶葉源)」
】
「則川
一日在方丈內坐居士來見乃曰只知端居
丈室不覺僧到㕘時師垂下一足士便出行
三兩步却回師乃􂊂足士曰可謂自由自在
師曰我是主士曰阿師只知有主不知有客
師喚侍者點茶士作舞而出南堂興拈云好
則川亦好龐公看他兩作家恁麼相見如二
龍玩寶兩無相傷所謂入林不動草入水不
動波到這裏方知有自由自在分且道是什
麼得恁麼靈驗(良久)復。」
【
頌曰。
「　衲子懷中寶文星袖裏珠夫子步亦步夫子趨亦趨　又則川善唱居士能舞雲既從龍風亦從虎師子頻呻象王回顧北斗藏身月宮趂兔􂎆破草鞋不移寸步　樂行不如苦住富客不如貧王趍前退後說來端舞袖高歌却回去(正覺顯)」
】
「忻州打地和尚(嗣馬祖)自江西領
旨常晦其名凡學者致問唯以棒打地示之
時謂之打地和尚一日被僧藏却棒然後致
問師但張其口僧問門人曰秖如和尚每日
有人問便打地意旨如何門人即於竈內取
柴一片擲在釜中。」
【
頌曰。
「　請問吾師皆打地
問處雖殊理不殊古人總在斯門入早是慈悲曲為渠(般若柔)」

「　紫府山前真正事柱杖常擎在手中南北問津無限眾唯將打地報盲聾(汾陽昭)」

「　棒棒打着地始信無虛棄秪見鑿頭方失却錐頭利(慈受深)」

「　端坐似無為逢人却打地嚇得虛空神走入波斯鼻(福州寶壽樂)」
】
「江西椑樹和尚(嗣馬祖)一日因道吾從外
歸師問甚麼處去來曰親近來師曰用簸這
兩片皮作麼曰借師曰他有從汝借無作麼
生曰秪為有所以借。」
【
頌曰。
「　從來父子不相離石女何勞更問伊昨夜寒嵓無影木白雲深處露橫枝(丹霞淳)」
】
「椑𣗳臥次道吾近前牽
被覆之師曰作麼曰盖覆師曰臥底是坐底
是曰不在這兩處師曰爭奈盖覆何曰莫乱
道。」
【
頌曰。
「　椑𣗳臥起道吾盖覆一喝當頭掀翻路布(圓悟勤)」

「　相逢不相避个裏聊遊戲(喝一喝)反天覆地(大圓智)」
】
「石林和尚(嗣馬
祖)見龐居士來乃竪起拂子曰不落丹霞機
試道一句子士奪却拂子却自竪起拳師曰
正是丹霞機曰與我不落看師曰丹霞患瘂
龐公患聾曰恰是師無語士曰向道偶爾。」
【
頌
曰。
「　檐東過西移前作後馬首千差佛面百醜(月堂昌)」

「　作家相見別無道理彼既搖頭此亦搖尾頭尾相應湏存終始多少杜撰禪和
一向撥波求水(佛鑒懃)」
】
「潭州秀谿和尚
(嗣馬祖)因谷山問聲色純真如何是道師曰
乱道作麼山却從東過西立師曰若不恁麼
即禍事也山又從西過東立師乃下禪床方
行兩步被谷山捉住曰聲色純真事作麼生
師便打一掌山曰三十年後要个人下茶也
無在師曰要谷山這漢作甚麼山呵呵大笑。」

【頌曰。
「　樓前巧燕雙雙語林上嬌鶯對對飛因看古人無義語等閑又得一聯詩(佛鑒懃)」


「　兩陣交鋒笑似嗔雙眉倒車眼生筋溪山雲月誰為侶南北東西絕近鄰(瞎堂遠)」
】

「浮盃和尚(嗣馬祖)一日凌行婆來禮拜師與
坐喫茶婆乃問𥁞力道不得底句分付阿誰
師曰浮盃無剩語曰未到浮盃不妨疑著師
曰別有長處不妨拈出婆歛手哭曰蒼天中
更添怨苦師無語曰語不知偏正理不識倒
邪為人即禍生後有僧舉似南泉泉曰苦哉
浮盃被這老婆摧折一上婆後聞笑曰王老
師猶少機関在澄一禪客逢見行婆便問怎
生是南泉猶少機関在婆乃哭曰可悲可痛
一罔措婆曰會麼一合掌而立婆曰伎死禪
和如麻似栗一舉似趙州州曰我若見這臭
老婆問教口瘂一曰未審和尚怎生問他州
便打一曰為什麼却打某甲州曰似這伎死
漢不打更待幾時連打數棒婆聞却曰趙州
合喫婆手裏棒後僧舉似趙州州哭曰可悲
可痛婆聞此語合掌歎曰趙州眼光爍破四
天下州令僧問如何是趙州眼婆乃竪起拳
頭僧回舉似趙州州作偈曰當機覿面提覿
面當機疾報汝凌行婆哭聲何得失婆以偈
荅曰哭聲師巳曉已曉復誰知當時摩竭國
幾喪目前機。」
【
頌曰。
「　掌內摩尼曾不顧誰能護惜娘生袴浮盃不會老婆禪直至如今遭點污(徑山杲三)」

「　電光石火尚猶遲伎死禪和那得知轉面回頭擬尋討夕陽巳過綠梢西眼光爍破四天下婆子拳頭無縫𦉑當機覿面事如何猛虎脊梁誰觧跨」

「　動絃別曲葉落知秋擬議不來休休休休(中菴空)」

「　行婆能擊塗毒鼓遠近聞之皆膽怖唯有南泉與趙州同死同生殊不顧阿呵呵伎死禪和不奈何(佛性泰)」

「　年少行藏獨倚樓一家女子百家求只因不入浮盃綱對鏡看看白𥁞頭(笑翁)」
】

「潭州龍山和尚(亦云隱山嗣馬祖)洞山與密師伯經
由見溪流菜葉洞曰深山無人因何有菜隨
流莫有道人居否乃共議撥草溪行五七里
間忽見師贏形異貌放下行李問訊師曰此
山無路闍𥟖從何處來洞曰無路且置和尚
從何而入師曰我不從雲水來曰和尚住此
山多少時耶師曰春秋不涉曰和尚先住此
山先住師曰不知曰為甚麼不知師曰我不
從人天來曰和尚得何道理便住此山師曰
我見兩个泥牛闖入海直至于今絕消息。」
【
頌
曰。
「　泥牛入海無消息天上人間何處覓謂言春去秋復來步步乘騎得渠力(保寧勇)」

「　撥草瞻風海上遊海山深處葉隨流相將行到水窮處果見厖眉老比丘這比丘冷啾啾清風為線明月為鈎一合乾坤作釣舟孤峯絕頂垂綸坐不風流處也風流(南堂興)」

「　眼目高低鼻孔橫淺深輕重不多爭蚊虻蠆上挨肩入鸑鷟牙根借路行便把長河攪酥酪敢將粟柄作禾莖隱山未是潛身處出沒任他烏兔更(瞎堂遠)」
】
「襄州龐蘊居士(見馬祖)初
謁石頭乃問不與萬法為侶者是甚麼人頭
以手掩其口豁然有省後㕘馬祖問曰不與
萬法為侶者是甚麼人祖曰待汝一口吸𥁞
西江水即向汝道士於言下䪺領玄旨。」
【
頌曰。

「　一口吸𥁞西江水萬古千令無一滴要知儻理不儻親馬祖可惜口門窄(白雲端)」

「　風吹日炙露屍骸泣問仙人覔地埋忍俊不禁多口老陰陽無處可安排(保寧勇)」

「　吸𥁞西江向汝道馬師家風不草草截流一掉破烟寒天水同秋清渺渺(天童覺)」

「　一口吸𥁞西江水洛陽
牡丹新吐蘂簸土楊塵勿處尋擡眸撞着自家底(五祖演)」

「　一口吸盡西江水道頭便合自知尾可憐龐老馬大師相逢對面千萬里(佛鑑懃)」

「　一口吸𥁞西江水大師也是不得巳偶被龐公借問來𥁞力道得只如此(文殊道)」

「　借問乾坤獨步人全提分付太言親西江吸𥁞無㳙滴誰解喉門鎖要津(石門易)」

「　一口吸𥁞西江水鷓鴣啼在深花裏自有知音笑點頭其來不入聾人耳(寶峯照)」

「　一口吸𥁞西江水領上桃花香撲鼻枝枝葉葉𥁞含春也是因我得禮󲊛(高菴悟)」

「　大海波濤闊小人方寸深海枯終見底人死不知心(鼓山珪)」

「　一口吸西江通身不隱藏聖凡不到處頂上放祥光(椘安方)」

「　一口吸𥁞西江栗𣗥𡎺殺老龐當陽若也吞得管取海內無雙(圓悟勤)」

「　一口吸𥁞西江水㳙滴不留洪浪起駒兒自是不尋常嘶風弄影斜陽裏(白楊順)」

「　一口吸𥁞西江馬駒􂎆殺老龐不用燒錢引鬼自然安貼家邦(尼無著総)」

「　吸𥁞西江今古無雙及第歸也本身妵龐(典牛游)」

「　龐公孰謂問頭親馬祖言猶泥齒唇吸𥁞西江禁不住嶮崖句裏笑翻身(水菴一)」

「　一口吸𥁞西江水碓觜生花猶未巳葉葉枝枝垂雨露湏彌藏在針鋒裏(大禪明)」

「　一口吸𥁞西江水龐老不曾明自巳爛醉如泥
膽似天鞏縣茶瓶三隻觜(松源岳)」

「　密呾哩狐密咀哩智開口動舌是甚滋味(㘞)󲊛莫癡(簡堂機)」

「　西江一吸了無餘突出堂堂大丈夫𥁞道世間胡鬚赤誰知更有赤鬚胡(密菴傑)」

「　秤鎚搦出油閑言長語休腰纏十萬貫騎鶴上揚州(􂢭堂仁)」

「　淨躶躶赤灑湎沒可把喏可知禮也(退菴休)」

「　一口吸𥁞西江水千手大悲提不起碓觜生花春畫長狸奴白牯皆歡喜(普菴玉)」

「　一著高一著一步闊一步馬駒􂎆殺人住住住住住(枯禪鏡)」
】
「居士見丹霞霞作走勢
士曰猶是拋身勢作麼生是嚬呻勢霞便坐
士向前以柱杖畫个七字於下畫个一字曰
因七見一見一忘七霞便起去士曰更坐少
時猶有苐二句在霞曰向這裏著語得麼士
遂哭出去。」
【
頌曰。
「　因七見一見一忘七月在中央天無四壁十方虛空掃踪滅跡通身是口說不出青黃碧綠乱搽抹(嗄)(南堂興)」

「　因七見一尋踪訪跡見一忘七青天白日苐二句中因㐫得吉掛劒虛堂歸去來忠義之言難可失哀哀哀(方菴顯)」
】
「居士訪丹霞於霞前立
少時便出去霞不顧士却來坐霞却來士前
立少時便歸方丈士曰汝出我入未有事在
曰者老翁出出入入有甚了期士曰畧無些
子慈悲曰引得个漢到這田地士曰把甚麼
引霞拈起居士幞頭曰恰似一个師僧士拈
幞頭安霞頭上曰恰似一个俗人霞應喏三
聲士曰猶有些子氣息在霞拋下幞頭曰大
似个鳥紗巾士亦應喏三聲師曰昔時氣息
爭解忘得士彈指三下曰動天動地。」
【
頌曰。

「　一出一入徐行欵步庠序威儀風流俏措互換誰分僧俗禮義於茲富足(正覺逸)」

「　丹霞與龐公終日用神通是處游歷𥁞全身遍界中千峯勢到岳邊止萬𣲖流歸海上融(大圓智)」


「　燒木佛老有甚心肝賣笟籬翁家破人殘相追相逐相激相歡難難倚天長劒兮射斗光寒攪海蒼龍𠔃不觸波瀾看看家家有路透長安(南堂)」
】
「居士見丹霞來遂不語亦不起
霞乃提起拂子士便拈起槌子霞曰只與麼
別更有在士曰此回見師不似於前曰不妨
減人聲價士曰本來要折倒汝一上曰與麼
則啞却天然口去士曰汝啞却本分猶累我
啞却霞擲下拂子便行士召然闍𥟖霞不顧
士曰不為患啞兼亦患聾。」
【
頌曰。
「　丹霞初訪龐公日覿面分明竟不言堅拂只因無外物拈搥何別有天然回頭患啞真兼實拂袖如聾外復玄欲得會師相見處石人行處笑喧喧(般若柔)」

「　古人覿面機相見無可道堅拂有丹霞拈槌是龐老龜毛逐語斜兔角隨意倒
患啞仍患聾分明好更好(汾陽昭)」

「　動絃別曲葉落知秋聾畜槌拂彼此相酬有意氣時添意氣不風流處也風流(塗毒䇿)」

「　掛角羚羊亡氣息倚天長劒用無痕纖波不動寒蟾影無限魚龍暗吐吞(正覺顯)」
】
「居士因辞藥山山命
十禪客相迭至門首士乃指空中雪曰好雪
片片不落別處有全禪客曰落在甚處士遂
與一掌全曰也不得草草士曰恁麼稱禪客
閻羅老子未放󲊛在曰居士作麼生士又掌
曰眼見如盲口說如啞雪竇顯別云初問但
握雪團打復。」
【
頌曰。
「　雪團打雪團打龐老機關沒可把天上人間不自知眼裏耳裏絕瀟洒瀟洒絕碧眼胡僧難辨別」

「　龐公全提滴水滴凍藥山闍𥟖兩眼定動機不發時一場困夢本自天真阿誰觧用(真淨文)」

「　全禪相送龐公正值滿天雪下片片不落別處可憐口如啞直饒握得成團鷂過新羅去也解道前路善為免得東打西打也大奇三年留客住莫待去時飢(上方益)」

「　三尺寒光射斗牛鏌鎁提處鬼神愁蠻夷不識將軍令誤入重圍血頸流(冶父川禪師)」

「　頭上漫漫脚下漫漫拄定即易瞥轉還難金剛寶劒逼人寒不墮機鋒句外看(石溪月)」
】
「雲居悟曰若有人問雲居
落在甚麼處即向伊道落在雪裏大眾會麼。」

【頌曰。
「　落在雪裏不犯脚手釘觜鐵舌也難下口揮掌雪團劈面來打着金剛腦背後」
】

「居士有偈曰有男不婚有女不嫁大家團欒
頭共說無生話。」
【
頌曰。
「　収拾山雲海月情團欒鼻直眼眉橫龜毛拂子兔角杖敲得虛空嚗嚗聲(石溪月)」

「　春至花開秋後葉落父子團欒識甚好惡(枯禪鏡)」

「　不說是不說非楊眉瞬目奸裏放痴父慈子孝無他事渾家一味討便宜(尼閑林英)」

「　男兒懶墯女無良多口翁翁快口娘討𥁞便宜不知足何曾有个會無生(閑極雲)」
】
「居士偈曰十方同聚會个个學無為
此是選佛塲心空及第歸。」
【
頌曰。
「　幞頭塵土靴襴破選佛塲中無兩个若道心空及第歸頂上一槌難放過(佛慧泉)」

「　風月山川共一家誰來語下定龍蛇太白不曾登便殿筆頭昨夜自生花(心聞賁)」

「　喪盡生涯賣笟籬白拈火裏討便宜看來伎倆只如此也道心空及第歸(佛照光)」
】
「居士一日曰難難十石油麻𣗳上
攤婆應聲曰易易百草頭邊祖師意靈照曰
也不難也不易飢來喫飯困來睡。」
【
頌曰。
「　口子喃喃畧不休把却笟籬做火遊有个女兒不肯嫁他年定作老丫頭(懶菴樞)」

「　冤家復冤家面面咸相覩品弄沒絃琴清聲播千古(息菴觀)」
】
「居士以家業𥁞投湘水女子靈照日將
笟籬鬻於市中。」
【
頌曰。
「　鬢角堆雲美態嬌笟籬數柄杖頭挑入廛寧可無人問撞着行家定不饒(照本)」

「　爺將活計沈江水累如㳂街賣笟籬不是家貧連子苦此心能有幾人知(無際𣲖)」

「　父既心空及第歸女兒依樣畫蛾眉一家只了一家事那得閑錢買笟籬」
】

「居士因賣竹漉籬下橋典撲女子靈照一晃
亦去爺邊倒士曰󲊛作甚麼女曰見爺倒地
某甲相扶士曰賴是無人見。」
【
頌曰。
「　憐兒不覺笑嗄嗄却於中路碾泥沙黃龍老漢當時見一棒打殺者冤家(黃龍南)」

「　居士倒地靈照扶起乞兒技倆討甚巴鼻(應菴華)」

「　孝順藏五逆人前醜莫遮今生親骨肉夙世惡冤家(茂)」

「　龐公倒地靈照扶起至今幾百年清風猶未巳猶未巳東海鯉魚千尺觜(巳菴深)」
】
「居
士坐次問靈照曰古人道明明百草頭明明
祖師意如何會照曰老老大大作這个語話
士曰󲊛作麼生照曰明明百草頭明明祖師
意士乃笑。」
【
頌曰。
「　萬里無雲銀漢橫大方玄路等閑行阿爺智量世希有女子圓光頂𩕳生(或菴骵)」

「　龐老家聲千古在說難說易互相酬就中靈照較些子祖意分明百草頭(成首座)」
】
「居士將入滅謂靈照曰視日早晚及午以
報照遽報日巳中矣而有食也士出戶觀次
靈照即登父座合掌坐亡士笑曰我女鋒捷
於是更延七日。」
【
頌曰。
「　家有全棚樂新翻調不同分明恨離別却是喜相逢(西岩惠)」

「　一櫚戲舞渾家樂鼓樂喧天恣攛掇戲衫卸下許誰知無端笑倒黃番綽(北海心)」
】
「居士臨示寂
州牧于公頔問疾次士謂之曰但願空諸所
有慎勿實諸所無好住世間皆如影響言訖
就枕公滕而化。」
【
頌曰。
「　欲識窮源處何人為指迷夕陽鷄犬外桃李自成谿(虛堂愚)」
】

「龐婆入鹿門寺作齋維那請䟽意回向婆拈
梳子插向髻後曰回向了也便出去。」
【
頌曰。

「　龐婆移轉髻邊梳一叚風流舉世無萬事但將公道断維那不用筆頭書(慈受深)」

「　維那對眾要宣揚返被婆婆笑一塲挈轉牙梳重註脚相逢猶更錯商量(獃堂定)」
】

禪宗頌古聮珠通集卷第六　　　　雞六

禪宗頌古聮珠通集卷第七　　　　雞七
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下第三世
  
  * 藥山儼(十四則)
  * 丹霞然(六則)
  * 大㒹通(三則)
  * 長髭曠(三則)
  * 佛陀(一則)
  * 大同濟(四則)
  * 溈山(二十五則)

「澧州藥山惟儼禪師(嗣石頭)師辭馬祖返石
頭一日在石上坐次頭問曰汝在這裏作麼
師曰一切不為曰恁麼郎閒坐也師曰若閒
坐即為也曰汝道不為且不為箇什麼師曰
千聖亦不識頭以偈讚曰從來共住不知名
任運相將秪麼行自古上賢猶不識造次凡
流豈可明。」
【
頌曰。
「　玄微及盡本脩然若謂渠間萬八千月印澄江魚不見釣人何必更拋筌(丹霞淳)」

「　任運不知名輕輕着眼𦗟水上青青綠元來是浮萍(五祖演)」

「　擺撥佛祖縛曠然繩墨外一物亦不為縱橫得自在古鑑臨臺明辨去來金槌影動樹花開任運相將不可陪法雲隨處作風雷(圓悟勤)」

「　行行月冷風高步步山寒水深逢人披肝露膽見義劈腹剜心(瞎堂遠)」

「　石頭打草要蛇驚密護玄機絕彚情迅馬追風須辨的報云千聖不知名(隱靜儼)」

「　平常閒坐與閒行嶺上無心雲片橫照境
俱忘人不立從前日午打三更(雪岩欽)」
】

「藥山首造石頭之室便問三乘十二分教某
甲粗知嘗聞南方直指人心見性成佛實未
明了伏望和尚慈悲指示曰恁麼也不得不
恁麼也不得恁麼不恁麼総不得子作麼生
師罔措曰子因緣不在此且徃馬大師處去
師稟命恭禮馬祖仍伸前問祖曰我有時教
伊揚眉瞬目有時不教伊揚眉瞬目有時揚
眉瞬目者是有時揚眉瞬目者不是子作麼
生師於言下契悟便禮拜祖曰󲊛見甚麼道
理便禮拜師曰某甲在石頭處如蚊子上鐵
牛祖曰汝既如是善自護持。」
【
頌曰。
「　総不得太無端野老焉知天地寬直饒數到八九十家山猶隔一重関(楊無為)」

「　四海狼烟靜中原信息通罷拈三尺劒休弄一張弓(皷山珪)」

「　好箇話端阿誰解舉舉得十分未敢相許(徑山杲)」

「　倒腹傾膓說向伊不知何故尚遲疑只今便好猛提取莫待天明失却鷄(蒙菴聦)」

「　重疊峯巒俱鎻断知誰深入到桃源行人只見一溪水流出桃花片片鮮(肯堂充)」

「　坐斷千峯路穿開碧落天那容問端的端的髑髏前(松源岳)」

「　恁麼不得緫不得脫却布衫赤骨律劈頭一搭忽翻身便見口開并眼白(雪菴瑾)」

「　一重山了一重雲行盡天涯轉苦辛驀劄歸來屋
裏坐落花啼鳥一般春(虛堂愚)」

「　剖盡枯膓喪盡機通身不掛一毫􂅕清風步步隨身轉明月誰分上下池(高峯妙)」
】

「藥山侍奉馬祖三年一日祖問子近日見處
作麼生師曰皮膚脫落盡唯有一真實曰子
之所得可謂恊於心體布於四肢既然如是
將三條篾束取肚皮隨處住山去師曰某甲
又是何人敢言住山祖曰不然未有常行而
不住未有常住而不行欲益無所益欲為無
所為宜作舟航無久住此。」
【
頌曰。
「　師資會遇意非輕脫落皮膚轉不親三篾束來成話杷至今錯認定盤星」
】

「藥山因僧問如何是道中至寶師曰莫謟曲
曰不謟曲時如何師曰傾國不換。」
【
頌曰。
「　道中有至寶濟世無倫匹藥嶠發深藏唯云不謟曲不謟曲傾國相酬未相直壁立萬仞此心真不必當來問彌勒(圓悟勤)」

「　直如絃瑩如玉露膽傾心更無迂曲直饒徧地黃金未免易之不得易不得南海波斯面如墨(佛性泰)」
】

「藥山久不陞堂院主白云大眾久思和尚示
誨師曰打鍾著眾纔集師便下座歸方丈主
隨後問曰和尚既許為大眾說法為甚麼一
言不措師曰經有經師論有論師爭恠得老
僧傳燈錄與此梢異乃曰一日院主請師上
堂大眾纔集師良久便歸方丈閉門院主逐
後曰和尚許某甲上堂為什麼却歸方丈師
曰院主經有經師論有論師律有律師又爭
恠得老僧。」
【
頌曰。
「　藥山老應病藥請上堂椎鍾著一丸不再愈㒹狂孤負金仙換骨方(野軒遵)」

「　家法簡嚴非二非三月來明湛水雲退露寒岩真機自得妙處誰叅不是文殊白槌後也應千古屈瞿曇(天童覺)」

「　明珠一顆價難酬不是知音便暗投翻笑藥山空費力水清魚現不吞鈎(慈受深)」

「　誰云藥嶠不陞堂日日相逢為舉揚獨耀無私常顯露莫將無語錯商量(成枯木)」

「　癡兒刻意止啼錢良駟追風顧影鞭雲掃長空巢月鶴夜寒入骨不成眠(天童覺)」

「　明修棧道暗度陳倉􂅕毫不犯緫教滅亡(掩室開)」

「　鋪席宏開見也麼買人何似看人多十成好箇吹毛劒只作陶家壁上梭(無凖範)」

「　鍾鳴眾集歸方丈苦殺當頭請法人法法本來無一法若言無法法纏身(橫川珙)」
】

「藥山坐次僧問兀兀地思量什麼師曰思量
箇不思量底曰不思量底如何思量師曰非
思量。」
【
頌曰。
「　兀兀地思量無可得思量無可思量處真箇好思量大𢈔嶺頭逢六祖鰲山店上見曾即(無凖範)」
】

「藥山一日因遵布衲浴佛乃曰這箇從汝浴
還浴得那箇麼曰把將那箇來師乃休。

長
慶云邪法難扶玄覺云且道長慶恁麼道在
賔在主眾中喚作浴佛語亦曰兼帶語且道
盡善不盡善。」
【
頌曰。
「　愛將惡水驀頭澆引得清風慰寂寥無限遠山描不得喬松脩竹冷蕭蕭(塗毒䇿)」

「　一番雨過一番晴蠶眼巳開桑眼青鵓鳩樹頭啼不巳百舌黃鸝相共鳴(懶菴樞)」
】

「藥山書佛字問道吾是什麼字曰佛字師曰
多口阿師。」
【
頌曰。
「　道吾忽尓見先師問字開拳顯妙機對佛是真真是佛藥山為破肚中疑(汾陽昭)」

「　藥山此問實堪嗟碎啄同風不易誇問佛須知呈妙旨多因於此現空花(延壽慧)」

「　藥山手中書佛字問他端尓要心開只將佛字為酬對元是曾持五戒來(橫川珙)」
】
「藥
山夜叅次不點燈師垂語曰我有一句子待
特牛生兒即向󲊛道時有僧曰特牛生兒也
何以不道師曰把燈來把燈來其僧退入眾
雲岩舉似洞山山曰這僧却會秪是不肯禮
拜。」
【
頌曰。
「　犢牛生子頗相諳兩眼通紅色似藍把火照來無覔處大家普請一時叅(龍門遠)」
】
「藥山看經有僧問和尚尋常不許人看經
為什麼却自看師曰我只圖遮眼曰某甲學
和尚還得也無師曰若是汝牛皮也須看透
長慶云眼有河過玄覺云且道長慶會藥山
意不會藥山意。」
【
頌曰。
「　徹底更何疑覷穿會者稀叮嚀由付囑句句是玄機(汾陽昭)」

「　門前自有千山月室內都無一點塵貝葉若圖遮得眼須知淨地亦迷人(成枯木)」

「　遮眼誰同藥嶠看牛皮穿透骨毛寒五湖四海知多少字密行踈緫一般(保寧勇)」

「　藥山不許眾看經自是時人眼不明常持經卷去來者學師遮眼不惺惺(石門聦)」

「　看破牛皮徹底穿到頭無義亦無文問伊遮得何人眼梵語唐言緫不分(天目禮)」

「　󲊛若學他看牛皮真箇穿長年橫案上字義自然圓(橫川珙)」
】

「藥山謂雲岩曰與我喚沙彌來曰喚他來作
甚麼師曰我有箇折脚鐺子要他提上挈下
曰恁麼則與和尚出一隻手去也師便休。」
【
頌
曰。
「　藥山道頭雲岩知尾雖然頭尾相稱要且不識羞耻(應菴)」

「　豈要共出一隻手只教喚着沙彌來鐵鐺無脚又無耳墻下春深薺葉開(橫川珙)」
】

「藥山一日坐次道吾雲岩侍立師指案山上
枯榮二樹問吾曰枯者是榮者是曰榮者是
師曰灼然一切處光明燦爛去又問岩枯者
是榮者是曰枯者是師曰灼然一切處放教
枯淡去高沙彌忽至師曰枯者是榮者是曰
枯者從他枯榮者從他榮師顧道吾雲岩曰
不是不是。」
【
頌曰。
「　落霜黃葉作金錢癡騃啼兒見喜歡捉得獻娘俱道好不知誰是哂傍觀(海印信)」

「　一枝榮一枝枯中心綠葉更扶踈黃鶯任解千般語免得傍人彈子無(佛慧泉)」


「　抹粉塗坏復裹頭盡由行主線牽抽皷皮打破曲吹徹􂊂拾大家歸去休(保寧勇)」

「　說盡榮枯轉見難沙彌平墮語言端老僧遙指猿啼處雲散千空月色寒(地藏恩)」

「　雲岩寂寂無窠臼燦爛宗風是道吾深信高禪知此意閒行間坐任榮枯(草堂清)」

「　藥山用處少人扶堪笑雲岩與道吾猶向榮枯生解會豈知潘閬倒騎驢(楚安方)」

「　年老心孤笑藥山團欒諸子坐忘還從頭細問榮枯事鼻孔元來緫一般(雲岩因)」

「　三三兩兩不相同携手行行入草中掇轉脚頭穿綉履何妨臈月皷春風(東谷光)」
】

「藥山因僧問平田淺草塵鹿成群如何射得
麈中主師曰看箭僧放身便倒師曰侍者拖
出這死漢僧便走師曰弄泥團漢有甚麼限。」

【頌曰。
「　麈中主君看取下一箭走三步五步若活成群趂虎正眼從來付獵人師高聲云看箭(雪竇顯)」

「　平地飛鉄騎弓矢不開張好箇麈中主穿心向路傍(佛心才)」

「　獵人有神箭射得麈中主箭下便承當跳出曹溪路翻身􂎆
著上頭關敵勝驚群瞥尓間(圓悟勤)」

「　馬駒出廄腰猶軟鳳子離巢力尚微生就玉蹄千里去養成金翅九霄飛(佛鑑懃)」
】

「藥山一日齋時自打皷高沙彌捧鉢作舞入
堂山便拋下皷槌曰是第幾和曰第二和師
曰如何是第一和高就桶內舀一杓飯便去。」

【頌曰。
「　一般打皷并作舞與󲊛諸方事不同歷歷正聲霄漢外且非數目落寰中(汾陽昭)」


「　父子相投氣味同擎盂打皷展家風雖然百味般般有爭柰風吹別調中(成枯木)」

「　聲皷拈槌第二籌鉢盛香飯飽還休東風扇後韶光羙別岸垂楊弄翠柔(雪峯預)」
】

「鄧州丹霞天然禪師(嗣石頭)叅石頭執役三
載忽一日頭告眾曰來日剗佛殿前草至來
日大眾諸童行各備鍬钁剗草獨師以盆盛
水􂗩頭於頭前胡跪頭見而笑之便與剃髮
又為說戒師乃掩耳而出。」
【
頌曰。
「　石頭剗草驗英豪懵懂丹霞眼不高若解轉身行活路至今應不累兒曹(谷源道)」
】

「丹霞於慧林寺遇天寒取木佛燒火向院主
訶曰何得燒我木佛師以杖子撥灰曰吾燒
取舍利曰木佛何有舍利師曰既無舍利更
取兩尊燒主自後眉鬚墮落。」
【
頌曰。
「　古岩苔閉冷侵扉飛者驚危走者迷夜深寒𤑔汀洲
火失曉漁家忙自疑(投子青)」

「　雪擁嵓扉凍不春一尊木佛劈為薪眼睛動處眉毛落為謗如來正法輪(張無盡)」

「　老倒􂑆霞燒木佛院主眉鬚剛突出罪過從來作底當誰道千虛不愽實(佛燈珣)」

「　覿面難藏向上機家風千古為人施銀山鐵壁重重透頼有􂑆霞院主知(楚安方)」

「　橫行私路乍赴公筵幞頭脚短腰帶夸圓不是伴郎來勸酒誤他年少覔青氊(月堂昌)」

「　􂑆霞燒却木佛院主眉鬚墮落普天匝地人知院主當頭不覺本是醍醐上味爭柰反成毒藥果報自家擔當罪因却是他作叢林浩浩啇量未免情識卜度却慮一箇自己直下不須推托更問如何若何要且無繩自縛(圓悟勤)」

「　彭祖八百乞延壽秦皇登位更求仙昨向天津橋上過石崇猶自送窮船(文殊道)」


「　􂑆霞寒燒木佛院主因禍得福可怜杜撰󷄈官秪管胡卜亂卜(應菴華)」

「　丹霞燒木佛院主眉鬚落彎弓射蔚遲須是金牙作(無相範)」

「　荒院天寒燒木佛一堆紅熖對枯床渾身終夜烘烘暖罪過難教院主當(橫川珙)」
】

「丹霞一日訪龐公見女子取菜次師曰居士
在否女放下菜藍歛手立師又問居士在否
女便提藍去師回須臾公歸女舉前話公曰
丹霞在麼曰去也公曰赤土塗牛􂛲。」
【
頌曰。

「　丹霞一問女子歛手擬議之間烏飛兔走何人證明菴中野叟赤土塗牛不談子醜(妙高臺主)」

「　露頭露靣便相酬慣出人前不怕羞自是奴奴肌骨好不施紅粉也風流白面郎從來門戶恰相當可怜赤土塗牛􂛲打瓦鑽龜亂度量(上方益)」

「　淡薄衣裳取次粧放藍歛手自無良老龐猶更多愁在不到奴奴漏泄香(張無盡)」

「　作者相逢用處親携藍歸去意深深雲收雨散江天淨一曲漁歌過遠村(妙峯善)」


「　爺頑頼兒還債徹底老婆心赤土塗牛􂛲(北磵簡)」

「　人前賣俏最風流一釣無端便上鈎縱使菜藍提得去柰何覆水巳難􂊂(笑翁堪)」

「　放行把住謾周遮一叚風流出當家不是當年漆桶破爭能撒土又拋沙(蓬菴會)」

「　揖問居士在否放下藍兒歛手咄哉一對冤家獨許龐公知有(退菴演)」

「　當風鴉臭氣一箇豆娘兒熏得行人走衝爺皺斷眉(西岩惠)」

「　嘮嘈口觜是􂑆霞歛袂携籃巳荅他要得家私無漏泄歸來莫說與爺爺(閑極雲)」
】

「丹霞問僧甚處宿曰山下宿師曰甚處喫飯
曰山下喫飯師曰將飯與闍𥠖喫底人還具
眼也無僧無對。」
【
頌曰。
「　盡機不成瞎按牛頭喫草四七二三諸祖師寶器持來成過咎過咎深無處尋天上人間同陸沉(雪竇顯)」
】

「丹霞問龐居士昨日相見何似今日曰如法
舉昨日事來作箇宗眼師曰秪如宗眼還著
得龐公麼曰我在󲊛眼裏師曰某甲眼窄何
處安身曰是眼何窄是身何安師休去士曰
更道取一句便得此話圓師亦不對士曰就
中這一句無人道得。」
【
頌曰。
「　是眼何窄是身何安昨日今日事無兩般淮南兩浙秋熱春寒恁麼會得也太無端三十年後莫受人謾(佛鑑懃)」

「　昨日今朝事不同一番寒雨一番風太平基業分明在溪澗河源緫向東(塗毒䇿)」


「　棊逢敵手著還新得意難藏眼裏身局罷不知何處去空山惆悵爛柯人(方菴顯)」

「　昨日與今日同中却不同獰龍攪滄海俊鶻摩青空宗眼明如日機輪疾似風丹霞回首處徧界覔無蹤(石溪月)」
】

「丹霞一日手提數珠居士近前奪却曰二彼
空手即休師曰妬忌老翁不識好惡曰捉師
公案未著後回終不恁麼師曰吽吽曰吾師
得人怕師曰猶少棒在曰年老喫棒不得師
曰不識痛痒漢打得也無益曰也無接引機
關在師拋下數珠而去曰賊人物終不敢收
師回首呵呵大笑士曰這賊敗也師近前把
住曰更不諱得士與一掌。」
【
頌曰。
「　龐老無風起浪丹霞浪起風生迤邐雷奔電掣逡巡虎
戰龍爭引水插田愽飯居山火種刀耕雨散雲收日出信步東行西行(南堂興)」
】

「潮州靈山大㒹寶通禪師(嗣石頭)韓文公一
日相訪問師春秋多少師提起數珠曰會麼
曰不會師曰晝夜一百八公不曉遂回次日
再來至門前見首座舉前話問意旨如何座
扣齒三下及見師理前問師亦扣齒三下公
曰元來佛法無兩般師曰是何道理曰適來
問首座亦如是師乃召首座是汝如此對否
曰是師便打趂出院。」
【
頌曰。
「　解展機鋒是大㒹明知不是小因緣一般扣齒樷林異出院韓公始得閒(汾陽昭)」

「　宗師一等展家風盡情施設為韓公師子􂿄中無異獸象王行處絕狐蹤(黃龍南)」

「　潮者如山觀者如市本分弄潮人出沒如遊戲可怜不是弄潮人徃徃須向潮中死(海印信)」

「　一步纔行兩步移門前驚起鳳凰兒栖蹤不在梧桐樹羣鳥東西空繞枝(保寧勇)」

「　問來嵗數數珠呈百八循環意甚明底事如何觸風化潮陽從此令嚴行(照覺緫二)」

「　文公問處無多子大㒹直荅豈千差首座若教能返擲當時二老亦離家」

「　佛法無別好啇量門前扣齒便承當一般出院難分雪疑殺唐朝韓侍郎(佛國白)」

「　一串摩尼覿面當機賺却首座疑殺昌𥠖弄盡許多窮伎倆春
秋元自不曾知(石帆衍)」

「　牙齒唇皮包不過吾家密事俗人知首座出院未為過長老罰油方合宜(橫川珙)」
】

「大㒹國韓文公玉白師曰弟子軍州事繁佛
法省要處乞師一語師良久公罔措時三乎
為侍者乃敲禪床三下師曰作麼平曰先以
定動後以智拔公乃曰和尚門風高峻苐子
於侍者邊得箇人處。」
【
頌曰。

「　徑截之言問大㒹文公良馬暗窺鞭敏手三平加智拔中霄雲散月當天(大洪)」


「　省要之言伸一問宋師據坐不輕酬無端醉後添盃酒惱亂春風卒未休(枯禪鏡)」


「　將軍宴坐碧油幢凜凜威風冷似霜却把機關輕漏泄至今千古錯啇量(北海心)」


「　事繁求省要省要事頻繁縱得三平老文公只姓韓(西岩惠)」
】

「大㒹因韓文公問如何是佛師曰看。」
【
頌曰。

「　轟然如雷瞥然如電非青非黃非見不見兔角杖龜毛拂萬法宗千聖骨即處分明千百憶何必釋迦又彌勒(佛鑑懃)」
】

「潭州長髭曠禪師(嗣石頭)師初往曹溪禮祖
塔回叅石頭頭問甚處來師曰嶺南來曰嶺
頭一尊功德成就也未師曰成就久矣秪欠
點眼在曰其要點眼麼師曰便請頭乃翹一
足師禮拜頭曰汝見箇什麼道理便禮拜師
曰據某甲所見如紅爐上一點雪。」
【
頌曰。

「　一鋪大悲千手眼十分圓就未開光君看筆下神通現更有靈蹤在上方(保寧勇)」


「　長髭未向嶺南來功德圓成眼巳開珍重善財回首處文殊元不下樓臺(智海清)」


「　撥草瞻風到石頭關山重疊路迢迢嶺頭功德圓成久一點紅爐雪未消(草堂清)」


「　這鋪功德自何來垂足清機孰可猜點雪分明休指注木人心眼自然開(山方)」


「　圓光皎皎耀寒虛妙手􂑆青畫不如當日石頭輕點破至今赤土亂搽糊(普融平)」

「　嶺頭功德眼倦足等閒垂紅爐一點雪直下廓亡依(天童覺)」

「　國千精奇老石頭毫端點出佛雙眸破繩床上間垂足兩道神光夜不收(張無盡)」


「　大𢈔嶺頭功德成謾言點眼訪知音紅爐片雪明端的象外風光照古今(踈山如)」


「　紅爐一點靈知音瞥不瞥龜毛扇子扇泥牛一點血(五祖演)」

「　一足垂來親點眼嶺頭功德巳圓成長髭只怕精神露却指紅爐片雪輕(心聞賁)」

「　南岳峯前老石頭憐兒何事不知羞為人點眼長伸脚直至而今懶不收(無凖範)」
】

「長髭因李行婆來乃問憶得在絳州時事麼
曰非師不委師曰多虛少寶在曰有甚諱處
師曰念󲊛是女人放󲊛拄杖曰某甲終不見
尊宿過師曰老僧過在甚處曰和尚無過婆
豈有過師曰無過底人作麼生婆竪拳曰與
麼緫成㒹倒師曰實無諱處。」
【
頌曰。
「　長髭李行婆相見打破鍋彼此兩無失是非轉臾多大圓若見伊掃蕩葛藤窠奉勸叅學者休哆哆囉囉(咄)(大圓智)」

「　長髭觧接無根樹婆子能挑水底燈燈爛樹生真可笑佳聲千古播乾坤諱得麼(方菴顯)」
】

「長髭有僧為點茶三巡後僧問不負從上諸
聖如何是長髭苐一句師曰有口不能言曰
為什麼有口不能言師乃頌云石師子木女
兒苐一句諸佛機言不得也大奇直下是莫
狐疑(良久云)是苐一句苐二句曰不一不二
師曰見利忘錐猶自多在僧禮拜師拈起盞
子曰直下不負從上諸聖曰直指人心見性
成佛又作麼生師放下盞子便歸方丈僧隨
後入師翹一足曰大地不容針汝從何處來
曰直是維摩也緘口不得師曰偶尓之間又
逢猛虎僧便作虎聲師以拄杖作亞鏘勢僧
却把住曰大地不容針何處得這箇來師曰
不但維摩文殊也緘口不得曰着箭𧆞不可
當師與一掌推出方丈。」
【
頌曰。
「　是精識精是賊識賊猛虎鼈蛇釋迦彌勒觀音勢至寒山
拾得一盞清茶古今規則(南堂興)」

「　一句兩句葛藤路布維摩文殊緘口無處暗箭藏鋒射中猛虎一掌相酧繪事後袁(方菴顯)」

「　第一句言不及見利忘錐何得何失拈起放下翹足而立文殊維摩繪箭交擊果不可當一掌推出縱是舜若多神額頭也須汗出(石溪月)」
】

「鳳翔府法門寺佛陀禪師(嗣石頭)尋常持一
串數珠念三種名號曰一釋迦二元和三佛
咜自餘是甚麼椀躂丘乃過一珠終而復始
事迹異常時人莫測。」
【
頌曰。
「　三種佳名一箇過邀君把手上高坡時八自沒登山力空負當年一曲歌(佛燈珣)」
】

「澧州大同普濟禪師(嗣石頭)因僧問如何是
本來人師曰共住不相識曰恁麼則禮拜去
也師曰暗寫愁腸寄阿誰。」
【
頌曰。
「　共住同行世莫知幾人當面便逢伊縱饒紹續家門者半是貧寒乞養兒(保寧勇)」
】

「大同一日問龐居士曰是箇言語今古少人
避得只如龐公還避得麼曰諾師再舉前話
曰什麼處去來師曰非但如今古人亦有此
語士作舞出去師曰風㒹老風㒹老自過教
誰檢。」
【
頌曰。
「　慣逐羊膓路相逢莫問津江山異今古風物逐時新(方菴顯)」
】

「大同因龐居士來訪提起笊籬喚曰大同師
大同師師不顧士曰石頭一宗瓦解冰消師
曰若不得龐公輩灼然如此士拋下笊籬口
寧教不直一文錢師曰錢雖不直欠他又爭
得士作舞而退師乃提起笊籬曰龐公龐公
士曰󲊛要我笊籬我要󲊛木杓師作舞而退
士撫掌笑曰歸去來歸去來。」
【
頌曰。
「　提起笊籬清風滿寰宇放下笊籬黃金如糞土可怜兩箇老古錐相見何用同作舞(塗毒䇿)」

「　󲊛愛我笊籬我愛󲊛木杓主山纔放高案山又岌嶪居士大同師將錯便就錯歸去來𠔃天地寬一對鐵槌何處着(瞎堂遠)」

「　普濟把定被龐公痛處一錐直得左轉右側前依後隨笊籬提起處相呼作舞時若言依樣畫猫兒定把黃金鑄子期(石溪月)」
】

「大同因僧問十二時中如何合道師曰汝還
識十二時麼曰如何是十二時師曰子丑寅
卯僧禮拜師示頌曰十二時中那字別子丑
寅卯吾今說若會惟心萬法空釋迦彌勒從
茲訣。」
【
頌曰。
「　十二時中別不別通身是口難分說東村王老暗嗟吁達磨西來有妙訣(佛鑑懃)」

「　十二時中時時別終日說兮未甞說經行坐臥在其中吾今直下為君訣(大圓智)」

「　子丑寅卯何曾別古人今人如是說喪盡靈臺一物無佛祖分明為祕訣(塗毒䇿)」

「　識得子丑
寅卯句應須継紹此門風如王仗劍當堂坐佛魔俱拂一時空(石溪月)」
】

「潬州溈山靈祐禪師(嗣百丈)一日侍立百丈
問誰師曰靈祐丈曰汝撥爐中有火否師撥
曰無火丈躬起深撥得少火舉以示之曰此
不是火師發悟禮謝陳其所觧丈曰此乃暫
時岐路耳經曰欲見佛性當觀時莭因緣時
莭既至如迷忽悟如忘忽憶方省巳物不從
他得故祖師云悟了同未悟無心亦無法只
是無虛妄凢聖等心本來心法元自備足汝
今既尓善自護持次日同百丈入山作務丈
曰將得火來麼師曰將得來曰在甚處師乃
拈一枝柴吹雨吹度與丈丈曰如蟲􂿅木。」
【
頌
曰。
「　提起都來只一星豁然騰熖亘天明連延野外猶難救直得三年草不生(保寧勇)」

「　力士曾遺額上珠搜尋無處幾嗟吁傍人為指珠元在始覺平生用意麤(大洪遂)」

「　撥動寒灰火便明曉來山外尚熒熒堪嗟法眼堂前客猶向南方問丙丁(上方益)」

「　大雄山下路遙長父子相將草裏行拈得枯柴呈是火家私穩密自斟量門前幸有通津路信脚何妨步夕陽四海五湖龍世界高梧脩竹鳳雛鄉(佛燈珣)」


「　通身是口徧身是舌口欲談而不談舌欲說而不說說不說瞥不瞥皎皎光明徧大千任
從天下紛紜說(南堂)」

「　拈起枯柴吹兩吹應時星𦦨亘天飛可憐癡坐圍爐底面面相看緫不知(高原泉)」

「　用盡工夫夜欲闌東挑西撥見還難驀然豆爆寒灰裏便把柴頭作火看(別山智)」

「　重重何必逞風流箇事纔知便合休縱使見𤇆非是火也須燒手更燒頭(寶葉源)」

「　根尋到底得星兒冷熖騰輝是此時拈一莖茅輕點着不知燒殺五須彌(雪岩欽)」
】

「溈山在百丈為典座因司馬頭陀自湖南來
尋得一山名大溈是一千五百人善知識所
居之處丈曰老僧住得否曰彼是肉山和尚
是骨人若居徒不盈千觀典座可住得丈呼
來說與時首座聞得曰合當某去彼何人也
丈乃告眾下語出格者得遂拈淨瓶置地上
設問不得喚作淨瓶喚作什麼座曰不可喚
作木𥤮丈復問典座座乃踢倒淨瓶而去丈
笑曰首座輸却山子也因命典座徃住山即
大溈圓祐禪師也果安千眾。」
【
頌曰。
「　定奪英雄是淨缾毫𨤲分處更無情太平本是將軍致不許將軍見太平(照覺捴)」

「　正今全提作者知淨缾拈起定狐疑須知大智無私鑑觧道溈山却属伊(佛迹昱)」

「　淨缾踢處有來由自是行人不到頭須信春風生大野不風流處也風流(兜率恱)」

「　百丈堂前定大溈金毛獅子振
全威淨缾踢倒還元化千里淳風動地歸(智清)」

「　不􂈙山前有信旗單刀一直入籌帷長戈短㦸都無用奪得將軍金印歸(上万益)」

「　大用應須作者知當塲一踢絕狐疑堪嗟不紹家園者只向缾邊定是非(通照逢)」

「　淨缾踢倒贏山子體用全彰邁古今洞徹玄關垂手處到頭須是遇知音(踈山)」
】
「溈山與仰山摘
茶次師謂仰曰終日摘茶祗聞子聲不見子
形請現本形相見仰撼茶樹師曰子秪得其
用不得其體曰未審和尚如何師良久仰曰
和尚秪得其體不得其用師曰放子三十棒
仰曰和尚棒某甲喫某甲棒教誰喫師曰放
子三十棒玄覺云且道過在甚麼處。」
【
頌曰。

「　摘茶更莫別思量處處分明是道塲體用共推真應物禪流頓覺雨前香(汾陽昭)」

「　體用全彰用不難當時溈仰自相謾禪流若具金剛眼互換機鋒子細看(佛印元)」

「　龍生龍子闘全威霹靂聲中掣電機雨過雲收何處去溈山千古獨巍巍(野軒遵)」

「　體用俱非烏飛兔走撼樹默然天長地久三十拄杖令雖嚴也是憐兒不覺醜(佛慧泉)」

「　春暖相呼出翠微時行時坐幾忘歸黃昏一陣東風雨未免渾身透濕衣(保寧勇)」

「　秪聞子聲不見子形茶株撼處太分明要知寂子惺惺處便乃徐徐著眼𦗟(慈
受深)」

「　家醜不可外揚父子體用全彰父奪子機猶可子奪父機無良(大溈智)」

「　張翁乍與李公友待罰李公一盞酒倒被李公罰一杯好手手中無好手(佛鑑懃)」

「　溈山得體仰山得用體用俱全夢中說夢(喝一喝)(誰菴演)」

「　聞聲不見形撼樹却惺惺體用何須論歸家落日明(橫川珙)」
】

「溈山問仰山從何處歸曰田中歸師曰禾好
刈也未曰好刈師曰作青見作黃見作不青
不黃見曰和尚背後是甚麼師曰子還見麼
仰拈起禾穗曰和尚何曾問這箇師曰此是
鵝王擇乳。」
【
頌曰。
「　不作青黃見其如稻穗何鵝王能擇乳鷂子過新羅(天目禮)」
】

「溈山冬月問仰山天寒人寒曰大家在這裏
師曰何不直說曰適來也不曲和尚如何師
曰直須隨流。」
【
頌曰。
「　北風逞寒威凜凜侵肌骨一句括天寒幾曾容朕迹隨流認得本來身徧界莫非無價珍(圓悟懃)」

「　吹盡風流大石調唱出富貴黃鍾宮舞腰催拍月當曉更進蒲萄酒一鍾(正堂辨)」

「　大家在這裏兩手扶不起放下近前看是什麼面觜(無際𣲖)」

「　大家在這裏初不礙隨流兩口無一舌葛藤殊未休茫茫大地人無數幾箇男兒觧點頭(寂岩中)」


「　大家在裏許南山焦尾虎牙爪利如鋒日輪正當午(巳菴深)」
】
「溈山睡次仰山問訊師便
面向壁仰曰和尚何得如此師起曰我適來
得一夢汝試為我原看仰取一盆水與師洗
面少頃香嚴亦來問訊師曰我適來得一夢
寂子原了汝更與我原看嚴乃點一椀茶來
師曰二子見觧過於鶖子。」
【
頌曰。
「　取水烹茶不失機當時原夢善知時如斯始謂仙陀客鶖子神通豈及伊(本覺一)」

「　撥草瞻風孤峯獨宿皷無絃琴唱無生曲溈仰香嚴鼎之三足臨機不費纖毫力任運分身千百億(南堂)」


「　神機妙用開眼作夢非時現通顯異惑眾(万庵顯)」

「　一杯晴雪早茶香午睡初醒春晝長拶著通身俱是眼半窓踈影轉斜陽(雪岩欽)」
】

「溈山示眾曰老僧百年後向山下作一頭水
牯牛左脇書五字曰溈山僧某甲此時喚作
溈山僧又是水牯牛喚作水牯牛又是溈山
僧喚作甚麼即得。」
【
頌曰。
「　不是溈山不是牛一身兩號實難酬離却兩頭應須道如何道得出常流(芭蕉徹)」

「　古德垂慈力未酬才聞異相便爭牛聲前句後眀玄旨失却溈山見不週且與同袍通一線蘆花雪覆菊當秋(汾陽昭)」

「　千羣萬羣水牯牛不出溈山這一隻無心管帶常現前作意追尋尋不得不大不小有筯力一身兩號少人識隨緣放去草木青遇晚􂊂來天地黑􂊂放須得鼻頭繩若不得繩無凖
則世間多少無繩人對面走却這牛賊(黃龍南二)」

「　昔日溈山有水牯而今老倒臥荒坵形容卓犖雖無力灌啖依前是好牛四野草青隨處放千峯雪白早須􂊂若能提舉及時節極目桑田何用憂水牯溈山峭峻機分明人類顯幽奇兩途語出分明處夜烏投林曉復飛(道吾真)」

「　山下為牛山上僧河沙異號未為能常愛暮雲歸未合遠山無限碧層層(海印信)」

「　不道溈山不道牛酌然何處辨蹤由􂅕毫差却來時路萬刼無由得出頭(白雲端)」

「　改却形容換却頭當陽難隱箇蹤由驢名馬字雖呼喚多少傍觀滿靣羞(保寧勇)」

「　山上山僧山下牛披毛戴角混同流普天成佛兼成祖獨有溈山作水牛(佛國白)」

「　蹄角分明觸處周不勞管帶不勞􂊂但知不犯他苗稼水草隨緣得自由(真如喆)」

「　溈山山上老禪翁山下作牛而巳矣是非些子不能消說甚叅禪明自已(寶峯祥)」

「　反手書空事巳成忙忙人問兩頭眀屈原不是逢漁父千古誰人論獨醒(佛心才)」


「　野逕蹄涔賺殺人早曾耕徧大田春有時落草無尋處顯現溈山老漢身(張無盡)」

「　千頭萬頭只一頭騎去騎來得自由放去高原水草足也須時把鼻繩􂊂(佛鑑懃)」

「　異𩔗中行得自由須知千聖亦難􂊂和光日照溪山曉笑指
乹坤那一頭(楚安方)」

「　溈山水牯牛禪人聚頭咬可憐負舂人喚作嶺南􂿆(天童覺)」

「　春寒料峭凍殺年少切忌參啇別無玄妙(龍門遠)」

「　溈山水牯異常流不是溈山不是牛舉世有誰能道得波聲漁笛釣魚舟(南堂興)」

「　一箇形骸兩姓名入泥入水可憐生回頭掣断黃金鏁肯向毗盧頂上行(別峯印)」

「　百年猶恐沒人知名字仍將左脇題入水入泥難放牧仰山只得半邊騎(虛堂愚)」
】
「溈山上堂云仲冬嚴寒年
年事晷運推移事若何仰山進前义手而立
師曰我情知汝荅這話不得却顧香嚴嚴曰
某甲偏荅得這話師躡前問嚴亦進前义手
而立師曰頼遇寂子不會。」
【
頌曰。
「　晷運推移事若何􂅕來線去定譊訛織成蜀錦千般巧不出當時一隻梭(懶菴樞)」

「　义手進前寂子不會殺人活人好箇三昧這般阿師叢林殃害白雲盡處是青山行人更在青山外(月林觀)」


「　一竿絲線兩金魚不犯清波意自殊斜拽簑衣遮盖後空餘明月滿江湖(石溪月)」

「　一箭暗穿紅日影雙鵰巳落碧雲端不知李廣無玄妙多向弓弦發處看(閑極雲)」
】
「溈山見尼劉鐵
磨來師曰老牸牛汝來也磨曰來日臺山大
會齋和尚還去麼師乃放身作臥勢磨便出
去。」
【
頌曰。
「　曾騎鐵馬入重城勑下傳聞六國
清猶握金鞭問歸客夜深誰共御街行(雪竇顯)」

「　百戰功成老太平優游誰肯共爭𢖍玉鞭金馬間終日明月清風富一生(天童覺)」

「　老牸牛來到此間明朝大會去臺山白雲一曲知音少樵唱漁歌自徃還(張無盡)」

「　主人無德客無機石火光中閃電飛同死同生同得失此心能有幾人知(中菴空)」

「　雲巢夢斷月華秋玉女翻身過斗牛卸却花冠歸舊隱玄途鳥道未容􂊂(足菴鑒)」

「　共樂昇平道泰時相逢終不展鎗旗隨宣淡飯清茶外困臥間行幾箇知(無凖範)」

「　岸草青青淂自由等閑牽著便昂頭通身露出一般白莫是山前水牯牛(雪岩欽)」


「　打皷弄琵琶相逢一會家陽春同唱罷蘸雪喫冬𤓰(雲衲慶)」
】
「溈山因僧問如何是百丈真
師下禪床义手立曰如何是和尚真師却坐。」

【頌曰。
「　百丈貍奴面溈山鬼眼睛見人空觧咲弄物不知名(松源岳)」

「　老婦臨粧絳點唇人前自逞好精神顰眉冷咲渾相似不顧傍邊掩鼻人(石帆衍)」
】
「溈山問仰山即今事且置古
來事作麼生仰义手近前師曰猶是即今事
古來事作麼生仰退後立師曰汝屈我我屈
汝仰便禮拜。」
【
頌曰。
「　相見錦江頭相携上酒樓會醫還少病知分不多愁師資會遇意何深驀地臨機問古今义近前還退後曾經
百鍊見真金(本斍一)」
】
「溈山坐次仰山香嚴侍
立師舉手曰如今恁麼者少不恁麼者多嚴
從東過西立仰從西過東立師曰這箇因緣
三十年後如金擲地相似仰曰亦須是和尚
提唱始得嚴曰即今亦不少師曰合取狗口。」

【頌曰。
「　一窟金毛師子兒相將無事共遊嬉同時啐啄知機變鳳轉龍盤也大奇(本斍一)」


「　溈山垂語辨龍蛇一對驪珠絕點瑕師子窟中無異獸嘉聲動地徧天涯(隱靜儼)」

「　象王嚬呻師子哮吼踞地盤空移星換斗坐斷舌頭合取狗口一回擲地作金聲九曲黃河徹底清(南堂)」

「　待得郎來月巳西寒喧不道醉如泥五更又欲向何去騎馬出門烏夜啼(寂窓照)」
】
「溈山坐次仰山入來師以兩手握拳相交
示之仰作女人拜師曰如是如是。」
【
頌曰。
「　仰山自外纔方入兩手相交復握拳寂子深深女人拜謝師特為老婆禪(本斍一)」

「　佳人十八正嬌癡一曲堂前舞柘枝秪有五郎知稚態更無人道柳如眉(慈受深)」

「　芙蓉月向懷中照楊柳風來面上吹夜半庭前柘枝舞天明羅袖濕臙脂(心聞賁)」
】
「溈山方丈內坐次仰山入
來師曰寂子近日宗門令嗣作麼生曰大有
人疑著此事師曰寂子作麼生曰慧寂秪管
困來合眼健即坐禪所以未曾說著在師曰
到這田地也難得曰㩀慧寂所見秪如此一
句也著不得師曰汝為一人也不得曰自古
聖人盡皆如此師曰大有人咲汝恁麼祗對
曰觧咲者是慧寂同叅師曰出頭事作麼生
仰繞禪牀一匝師曰裂破古今。」
【
頌曰。
「　宗門中令嗣合眼坐禪處平地打毬子急須著眼覷兩挑挑得上三築築不住築得住依前輥向毬門去(石溪月)」
】
「溈山問仰山妙淨明心汝
作麼生會曰山河大地日月星辰師曰汝秖
得其事曰和尚適來問甚麼師曰妙淨明心
曰喚作事得麼師曰如是如是。」
【
頌曰。
「　妙淨明心一句全真山河大地日月星辰舒肝瀝膽照徹古今箇中如不昧徧界是黃金(雪竇宗)」
】

「溈山因僧問如何是祖師西來意師竪起拂
子後有僧到王常侍處舉前話王曰彼中兄
弟如何啇量曰即色明心附物顯理王曰不
是這箇道理上座快歸溈山去某甲寄一封
書與和尚僧得書馳上師師開書見一圓相
相中書日字師曰誰知千里外有箇知音仰
山侍立乃曰雖然如是也秪是箇俗漢師曰
子又作麼生仰作圓相於中書日字以脚抹
却師乃大咲。」
【
頌曰。
「　南星北斗忽移位四海九州如鼎沸波斯匿王鼻拄天樓至如來脚踏地(保寧勇)」

「　竪起拂子封白紙千里誰知有
知己行人莫與路為讎四海五湖王化裏(別峯印)」
】
「溈山因僧問如何是道師曰無心是道
曰某甲不會師曰會取不會底好曰如何是
不會底師曰秪汝是不是別人復曰今時人
但直下體取不會底正是汝心正是汝佛若
向外得一知一觧將為禪道且沒交涉名運
糞入不名運糞出污汝心田所以道不是道。」

【頌曰。
「　雪中送炭堪為喜醬裏添塩更是佳徃徃盡隨言語轉却同蛙步𩥇泥沙(東叟穎)」
】

「溈山問仰山什麼處來曰田中來師曰田中
多少人仰插鍬子义手而立師曰南山大有
人刈茅仰拔鍬子便行玄沙云當時便踏倒
鍬子。」
【
頌曰。
「　溈山問處少知音插地酬他佛祖沈踏倒玄沙傍不肯免教蒼翠帶春深(投子青)」

「　淺種深耕正及時入泥入水更同誰南山茅草多人刈獨是爺兒兩箇知(保寧勇)」

「　借問親從甚處來插鍬义手口慵開雖然不犯當頭令爭柰音聲徧九垓(成枯木)」

「　盡道溈山父子和插鍬猶自帶干戈至今一井明如鏡時有無風匝匝波(黃龍震)」

「　老覺情多念子孫而今慚愧起家門是須記取南山語鏤骨銘肌共報恩(天童斍)」

「　金鞭擊動蒼龍窟吐霧拏雲出海門溟渤吸𠃵天上去空餘雷電滿山川(佛心卞)」

「　數目分明舉即難衲僧無不膽毛
寒須知別有壺中路但向須彌頂上看(龍門遠)」

「　插鍬义手異何同要顯全機立大功雖然有數通呈了留得高傳振祖風(楚安方)」

「　义手當胷鍬插深幾人遺劒刻舟尋面前水牯全頭角田裏生涯自古今雪後始知松栢操事難方見丈夫心刈茅盡是南山事達磨休言在少林(佛鑑懃)」

「　試問田中有幾人插鍬义手意分明可憐不逐南山去撒手歸家罷問程(佛性泰)」

「　插鍬义手事希奇誰識溈山父子機回首南山山下路刈茅人去巳多時(文殊道)」


「　賊火相逢恰五更見成贓物不須爭暗中多少都分了天曉依然各自行(無凖範)」

「　一日頻來三五度有時歡喜有時瞋改頭換面休疑著元是尖簷帽下人(虛堂愚)」
】
「溈山坐次仰山
問和尚百年後有人問先師法道如何祗對
師曰一粥一飯曰前面有人不肯又作麼生
師曰作家師僧仰便禮拜師曰逢人不得錯
舉頌曰莫分彼我彼我無殊困魚止濼病
鳥棲蘆逡巡不進泥中履爭得先生一卷書
溈山在百丈囙司馬頭陀問野狐話作麼生
會師以手撼門扇三下陀曰太麄生師曰佛
法不是這個道理。」
【
頌曰。
「　囙果雙行孰共知茫茫四海路多岐擡頭拶出初生月便効張公畫翠眉(佛心才)」

「　春至自花開朱顏
安在哉可憐園裏色不入鏡中來(龍門遠)」


「　盲人來與啞人抓說著無因話病苗一下被他抓著後平生癢處一時消(佛灯珣)」
】
「溈
山因仰山問如何是西來意師曰大好燈籠
曰莫只這個便是麼師曰只這個是什麼曰
大好燈籠師曰果然不識。」
【
頌曰。
「　覿面提來付與伊分明此意沒東西腕頭有力千鈞重誰道通身是水泥(雪岩欽)」
】
「溈山問仰山
終日與子啇量成得個什麼邊事仰空中畫
一畫師曰若不是吾終被子惑。」
【
頌曰。
「　盡曰啇量古佛言當時一畫却成冤至今尚有溈山在莫道宗枝絕子孫(佛印元)」

「　松直𣗥曲烏玄鵠白末後啇量空中一畫若言向上玄関走殺諸方禪客(地藏恩)」

「　父子雖親共較量𦚾中爭信有刀鎗當時一畫畫得断徧界葛藤無復生(蕳翁敬)」
】
「溈山一日見野火乃問
道吾還見火麼曰見師曰從何處起曰除却
經行坐臥請師別致一問來師便休去。」
【
頌曰。

「　野火連天誰云不見道吾有凖聊通一線坐臥經行風力所轉妙辯縱橫機輪掣電還會麼若也擬議事久多變(大圓智)」

「　連天野火了無涯起處猶來辨作家眼裏瞳人雙翳盡面前徧界絕空華道吾老也堪誇且道畢竟從什麼處起汲水僧㱕林下寺侍船人立渡
頭沙(佛燈珣)」

「　野火炎炎何處起紫烟紅𦦨便燒人須知坐臥經行裏見得無殊用得親(石溪月)」
】
「溈山因僧問如何是露地白牛師曰叱
叱僧云噉餧何物師曰喫喫。」
【
頌曰。
「　白牛生下是白牛現起堂堂莫外求是我不能藏委曲直下分明是一頭(般若柔)」

「　白牛露也沒遮闌在處橫眠在處閒水草恣情甘美足醍醐純出潤良田(汾陽昭)」

「　玉角霜毛露地牛人間天上顯蹤由不同雪嶺時時吼肯若溈山日日􂊂冷吸月光無影像遍經塵國任遨遊牧童忽上須彌頂指出乹坤那一頭(洞山聡)」

「　露地白牛起問端隨緣叱叱齒牙寒不知飲啄是何物喫喫直教滄海乾(天童斍)」
】
「溈山問僧
甚處來曰西京來師曰還得西京主人公書
來麼曰不敢妄通消息師曰作家師僧天然
猶在曰殘羹餿飯誰人喫之師曰獨有闍𥠖
不喫僧作嘔吐勢師曰扶出者病僧著僧便
出去。」
【
頌曰。
「　莫恠相逢無信息誰能長作置書郵直饒說盡千般事那箇心中得到頭(懶菴樞)」
】

禪宗頌古聮珠通集卷第七　　　　雞七

禪宗頌古聮珠通集卷第八　　　　田一


  
  * 六祖下苐四世
  
  * 黃蘗運(六則)
  * 大慈中(二則)
  * 平田岸(二則)
  * 長沙岑(九則)
  * 子湖蹤(二則)
  * 茱萸(二則)
  * 白馬照(一則)
  * 雲際祖(一則)
  * 陸大夫(五則)
  * 甘贄(二則)
  * 龍澤信(二則)
  * 道吾智(六則)
  * 雲巖晟(七則)
  * 百巖哲(一則)
  * 船子誠(二則)
  * 高沙彌(二則)
  * 李翔(一則)
  * 翠微學(一則)
  * 性空(一則)
  * 僊天(二則)
  * 本空(一則)
  * 三平忠(一則)
「黃蘗禪師遊天台逢一
僧與之言咲如舊相識熟視之目光射人乃
偕行属澗水暴漲捐笠植杖而止其僧率師
同渡師曰兄要渡自渡彼即褰衣躡波若覆
平地回顧曰渡來渡來師曰咄這自了漢吾
早知當斫汝脛其僧嘆曰真大乘法器我所
不及言訖不見。」
【
頌曰。
「　道人猛利難親近漾笠中流驗作家憶昔高人何處去夜深和月過平沙(虛堂愚)」

「　前溪綠漲雨初晴浮笠波心掌樣平伎倆由來祗如此放教急急奔前程(石月)」
】
「黃蘗一日在塩官殿上禮佛次時唐宣
宗為沙彌問曰不著佛求不著法求不著僧
求長老禮拜當何所求師曰不著佛求不著
法求不著僧求常禮如是事彌曰用禮何為
師便掌彌曰太麤生師曰這裏是甚麼所在
說麤說細隨後又掌。」
【
頌曰。
「　象王蹴踏師子
嚬呻奇哉三掌分付著人大唐扶得真天子不動干戈致太平(枯禪鏡)」

「　黃金殿上顯全機爭似揚眉瞬目時三度𤓰牙親弄處干戈中立太平基(東山源)」

「　曾施三掌觸君王佛法何曾有寸長麤行沙門封斷際至今無地著慚惶(北海心)」

「　大機之用誰擔荷斷際孤風不可追濟比少年曾未委風光太子巳先知(石溪月)」

「　從門入者不是家珍攔腮便掌重賞分明前際後際獨見太平寶劒拂開龍体現直至如今六國清(尼閒林英)」

「　膝下黃金貴掌中天地寬風雲欣際會四海盡濤寒(西岩惠)」

「　轟雷掣電奮全機正是潛龍熟睡時忽地夢回春恨斷曉風吹雨過前溪(閑極雲)」
】
「黃蘗一日辭
南泉泉門送提起師笠曰長老身材沒量大
笠子太小生師曰雖然如此大千世界総在
裏許泉曰王老師聻師戴笠便行。」
【
頌曰。
「　相見錦江頭相携上酒樓會醫還少病知分不多愁(龍門遠)」
】
「黃蘗因裴相國鎮宛陵建大禪苑
請師說法以師酷愛舊山還以黃蘗名之公
一日拓一尊佛於師前跪曰請師安名師召
曰裴休公應諾師曰與汝安名竟公禮拜。」
【
頌
曰。
「　師前跪托請安名驀地當鋒喚一聲不是裴公誰敢應直教聾瞽也開𦗟(汾陽昭)」

「　裴相當時忘却名被人喚著又惺惺不知未具胞
胎日誰敢塗糊此性靈(佛印元)」

「　五彩粧來掌上擎老胡剛為立虛名君今欲得超諸祖須向金剛頂上行(保寧勇)」

「　不是心𠔃不是佛黃蘗喚出是何物裴公從此認虛名天下衲僧跳不出(草堂清)」

「　捧來前面請安名黃蘗高高喚一聲剖出從前真面目從茲佐得國風清(楚安方)」

「　裴公悟處絕譊訛尺水能翻萬丈波霹靂機中反活眼鋒鋩句裏罷干戈峯頭路暫經過濃綠萬枝紅一點動人春色不須多(湛堂深)」

「　名正字亦正形端影必端呼來并諾去驢屎雜旃檀(西岩惠)」

「　土木形骸權號佛呼取嗅去強名誰要知箇裏難安立相國須當大姓裴(閑極雲)」
】
「黃蘗云汝等盡是噇酒糟漢
還知大唐國內無禪師麼時有僧問諸方聚
眾為甚麼却道無禪師師曰不道無禪秪是
無師。」
【
頌曰。
「　凜凜威風不自誇端居寰海定龍蛇大中天子曾輕觸三度親遭弄爪牙(雪竇顯)」

「　無師充塞大唐國噇酒糟漢會不得竹寺閒過春巳深落花亂點莓苔色(佛慧泉)」

「　大唐國裏無禪師與君携手歸家裏拋鈎本欲釣鯤鯨誰知釣得跛鼈子(白雲端)」

「　黃蘗山中明示眾大唐國裏暗藏身袈裟一角猶拖地誰是藂林有眼人(佛鑑懃)」

「　大唐國裏無禪師不許會𠔃秪許知著肉汗衫如脫了方知棒喝誑愚
癡(龍門遠)」

「　大唐國裏無禪師禮拜歸堂更不疑堪咲河陽新婦子不如臨濟小廝兒(皷山珪)」

「　身上著衣方免寒口邊說食終不飽大唐國裏老婆禪今日為君注破了(徑山杲)」

「　象外橫該宇宙身聖凡極盡不容塵衲僧意氣合如此當塲誰是奪標人(雪竇宗)」

「　有禪無師真可咲大唐國裏何處討可憐多少路行人噇却酒糟隨路倒(懶菴樞)」

「　荊𣗥林中宣妙義蒺藜園裏放毫光千言萬語無人會又逐流鸎過短墻(慧通旦)」

「　義從親處斷貧向富邊休腰纏十萬貫騎鶴上楊州(或菴体)」

「　大冶烹金豈一途無星秤子定錙銖秪這無師成漏逗扁舟巳過洞庭湖(退菴奇)」

「　鬼門貼卦鬼猶驚又見毛頭掃帚星若得過関公驗正夜深把手御街行(中菴空)」

「　國內無師眼㝡高分明拈起七星刀衲僧皮下如無血未免依前噇酒糟(咦菴鑒)」

「　洞門無鑰劒閣崔嵬風露高寒且非人世是則是天上人間知幾幾者僧一問不將來黃蘗通身是泥水(運菴岩)」

「　大唐國裏無禪師獨弄單提見也無茫茫宇宙人無數幾箇男兒是丈夫(月林觀)」

「　大唐國裏無禪師噇酒糟漢難觧注只是無師苦口禪天下無如黃蘗苦(朴翁銛)」
】
「黃蘗在百丈開田歸丈問運
闍𥠖開田不易師云隨眾作務丈云有煩道
用師云爭敢辭勞丈云開得多少田地師將
鋤築地三下丈便喝師掩耳而去。」
【
頌曰。
「　相見言談理不虧等閒轉面便相揮畢竟水須朝海去到頭雲定覔山歸(龍門遠)」
】

「杭州大慈山寰中禪師(嗣百丈)上堂曰山僧
不觧荅話秪能識病時有僧出師便歸方丈
法眼云眾中喚作病在目前不識。」
【
頌曰。
「　輕如毫末重如山地角天涯去復還黃葉殞時風骨露水邊依舊石斕斑(虛堂愚)」
】
「大慈一日
因趙州問般若以何為體師曰般若以何為
體州大咲而出明日州掃地次師曰般若以
何為體州置帚拊掌大笑師便歸方丈。」
【
頌曰。

「　以何為體呵呵笑推倒當頭䧟虎機鳥帶香從花裏出龍含雨向洞中歸(心聞賁)」
】

「台州平田普岸禪師(嗣百丈)師一日訪茂源
源纔起迎師把住曰開口即失閉口即喪去
此二途請師別道源以手掩鼻師放開曰一
步較易兩步較難源曰著甚死急師曰若非
和尚不免諸方檢點。」
【
頌曰。
「　主山高與案山低幾見雲開又合時彷彿暮樓堪對處兩峯相峙絕高低(絕像鑒)」

「　廝撲欣逢是對頭拳來踢去兩相酬中間手面交加處鶻眼鷹睛莫可求(竹屋簡)」
】
「平田見僧來便打僧近前把住拄
杖師曰適來造次僧奪棒却打師師曰作家
作家僧禮拜師近前作攙勢僧呵呵大笑拂
袖出去師曰草賊大敗。」
【
頌曰。
「　祖令初行亦可觀從他互換太無端幸然打着其間漢草賊終來識不難(本斍一)」
】

「湖南長沙景岑招賢禪師(嗣南泉)師一日遊
山歸首座問和尚甚處去來師曰遊山來座
曰到甚麼處師曰始從芳草去又逐落花回
座曰大似春意師曰也勝秋露滴芙蕖。」
【
頌曰。

「　天地絕纖埃何人眼不開始隨芳草去又逐落花回鶴翹寒木狂猿嘯古臺長沙無限意(咄)(雪竇顯)」

「　拂拂山香滿路飛野花零落草離披春風無限深深意不得黃鸎說向誰(上方益)」

「　獨步曾無語逢人口便開始隨芳草去又逐落花回薄霧篩紅日輕烟襯綠苔若將詩句會埋沒法王才(佛鑑懃)」

「　無事携筇閒縱步堂中首座問何來潛奇掩勝皆窮盡不謾遊山空徃回(本覺一)」

「　落花芳草如鋪錦滿目春光入畫圖門外相逢親切處也勝秋露滴芙蕖(圓悟懃)」

「　芳草織茵迎步綠落花鋪錦拂衣香歸來說似諸禪子蕩蕩風光遶畫梁」
】
「長
沙因僧問如何是上上人行履處師曰如死
人眼曰上上人相見時如何師曰如死人手。」

【頌曰。
「　死人眼死人手金烏飛玉兔走直截根源取之左右張翁醉倒臥官街元是李翁
喫私酒(印空叟)」
】
「長沙因僧問了即業障本來
空未了應須還宿債只如二祖是了不了師
曰空又問雲門門曰確。」
【
頌曰。
「　長沙空雲門確信手拈非造作離心意識叅出聖凡路學纔有絲毫騰蛇遶脚(大溈秀)」
】
「長沙一日遣僧
問同叅會和尚曰和尚見南泉後如何會默
然僧曰和尚未見南泉巳前作麼生會曰不
可更別有也僧回舉似師師示偈曰百尺竿
頭不動人雖然得入未為真百尺竿頭須進
步十方世界是全身僧便問秪如百尺竿頭
如何進步師曰朗州山澧州水曰不會師曰
四海五湖皇化裏。」
【
頌曰。
「　玉人夢破一聲雞轉眄生涯色色齊有信風雷催出蟄無言桃李自成蹊及時及節力耕犂誰怕春疇沒膝泥(天童斍)」

「　朗州山澧州水四海五湖皇化裏百尺竿頭進步時築着磕著自家底老長沙也希有好路不行草裏走踏着南山鼈鼻蛇驚起面南看北斗(佛鑑懃)」

「　一句舉揚宗旨事法堂上草亦須荒回頭却說人間話大地山河常放光光未明無有佛三條椽下好啇量岑大蟲岑大蟲澧州水朗州峯(蒙菴岳)」
】
「長沙
因張拙秀才看千佛名經問師曰百千諸佛
但見其名未審居何國土還化物也無師曰
黃鶴樓崔顥題後秀才還曾題也未曰未曾
師曰得閒題取一篇。」
【
頌曰。
「　黃鶴樓前法戰時百千諸佛竪降旗渠無國土居何處留與多才一首詩(死心新)」

「　聞名直下驚天地更問所居成自謾回首却登歸去路家家門下透長安(靈源清)」

「　黃鶴樓詩崔顥題古今吟詠韻難齊秋空月影千江印春曉流鸎是處啼(大洪遂)」

「　千佛靈蹤莫別求長沙機轉有來由要知覿面難藏處黃鶴樓前鸚鵡洲(禾山方)」

「　海水有時終見底人生到死不知心秀才若會翻身句管取白衣入翰林(慈受深)」

「　黃鶴樓中四望􂎌滿天風月属詩家百千諸佛居何土風起長江湧浪花(普融平)」

「　百千諸佛倒騎牛對面分明失路頭却問老師何處去勸君更上一層樓(黃龍震)」

「　百千諸佛聞名久國土莊嚴何處求覿面若無精徹眼又隨􂿇子下楊州(南華昺)」

「　百千諸佛但聞名國土何曾不現成自是不歸歸便得五湖烟景有誰爭(寶峯明)」
】
「龍門遠曰大眾秀才問佛居何國土長沙
為甚麼却恁麼道秀才尋常嘲風咏月為甚
麼長沙面前一辭不措若是黃鶴樓有甚麼
難題處𦗟取山僧題破乃。」
【
頌曰。
「　容顏甚奇妙光明照十方我適曾供養今復還親覲黃鶴樓前共語時白蘋紅蓼對江湄衷膓已訴無人會惟有清風明月知(天童斍)」

「　赤土纔
將畫簸箕烏雞何事忽驚飛自從題入新詩後黃鶴樓前忘却歸(月堂昌)」

「　黃鶴樓前鸚鵡洲夕陽西去水東流要知諸佛居何處風葉簫簫月滿樓(堂思)」

「　黃鶴樓前題一篇無限措大失平昃長沙一隻眼長長今古何曾有蹤跡(心聞賁)」

「　堂堂妙相真難比歷歷梵音猶更奇可憐逐句尋言者蹉過長沙覿面機知不知黃鶴樓崔顥題詩(佛性泰)」

「　百千諸佛問來由崔顥曾題黃鶴樓雪後竹籬梅亂放一枝臨水最風流(懶菴樞)」

「　𪂶𪂶鳥守空池魚從脚底過𪂶𪂶揔不知(遯菴演)」

「　崔顥曾題黃鶴樓上頭春色少人遊清香已逐殘春去無限狂蜂戀不休(湛堂深)」

「　崔顥曾題黃鶴樓長沙拈起當風流大千國土俱家業諸佛何曾有地頭(混源密)」

「　秀才覔火和煙得長沙賣石著雲饒欲知千佛居何土贏得詩禪價轉高(伊菴權)」

「　黃鶴樓前一首詩把將掃帚𥁞蛾眉百千諸佛真消息覿面分明舉似伊(源岳)」

「　百尺竿頭一布巾分眀寫出酒家春相逢不飲空歸去眀月清風也笑人(掩室開)」

「　百千諸佛居何土崔顥曾題黃鶴樓倒腹傾膓猶不會長江千古自東流(天目禮)」

「　百千諸佛在何居黃鶴樓詩錦不如問汝秀才題也未一篇題取莫躊躇(石田薰)」
】
「長沙與仰山翫月次山曰人
人盡有這箇秪是用不得師曰恰是倩汝用
山曰󲊛作麼生用師劈胷與一踏山曰㘞直
下似箇大蟲自此諸方稱為岑大蟲長慶云
前彼此作家後彼此不作家乃別云邪法難
扶。」
【
頌曰。
「　浮雲散盡月當空兔子懷胎產大蟲跳出風前弄牙爪至今撼動廣寒宮(曹源主)」

「　作者提持逈不同廣寒宮裏起清風一朝踏到雖然活已落他家䧟穽中(掩室開)」
】
「長沙因僧問
本來人還成佛也無師曰汝見大唐天子還
自割茅刈草麼曰未審是何人成佛師曰是
汝成佛僧無語師曰會麼曰不會師曰如人
因地而倒因地而起地道甚麼。」
【
頌曰。
「　岑公拂袖播鴻機問佛人多作佛稀王主割茅親下手不能土上更加泥(汾陽昭)」

「　臺殿重重紫氣深星分辰位正乾坤金輪不御閻浮境豈並諸􂇅寶印尊(投子青)」

「　簾幙春風曉尚寒歌樓聲咽夢驚殘金輿不御人間世𠇲羡壺中日月寬(雲岩囙)」

「　臣岳何曾乏土唐皇豈可刈茅禮拜近前义手西天十萬迢迢古佛即自巳自巳即古佛珊瑚㶑灔十洲春蟾蜍暎奪驪龍窟(圓悟勤)」
】
「長沙因三聖令秀上座問師曰南泉迁
化向甚麼處去師曰石頭作沙彌時叅見六
祖秀曰不問石頭見六祖南泉迁化向甚麼
處去師曰教伊尋思去秀曰和尚雖有千尺
寒松且無抽條石筍師默然秀曰謝和尚荅
話師亦默然秀回舉似三聖聖曰若恁麼猶
勝臨濟七步然雖如此待我更驗看至明日
三聖上問承聞和尚昨日荅南泉迁化一則
語可謂光前絕後今古罕聞師亦默然。」
【
頌曰。

「　客見長沙路陌同令人依約探家風須彌萬仞磨今古折箭量天枉費工(佛印元)」

「　長沙似水洗水者僧自倒自起三聖特地出頭賣盡滿園桃李(月堂昌)」

「　長沙老長沙老入理深談何處討昨夜三更斗柄垂依舊天明日杲杲南泉迁化知不知今古傳來也大奇也大奇雪裏誰能觧辨梅(大圓智)」

「　探花蝴蝶舞三臺啄木掉頭鳴訝皷處處相逢岑大蟲元來便是長沙虎(長靈卓)」

「　蘿蔔頭禪聒噪人霜刀累切了無痕自古不通人咬嚼只容衲子鶻崙吞(正堂辯)」

「　也大奇也大奇長沙畫虎却成狸南泉一去無消息空使行人說是非(佛鑑懃)」


「　王老踪由孰可知那堪更問大蟲兒直饒石筍抽條盡無處堪尋向上機(投子舒)」

「　也大奇也大奇卷舒出沒看全機若非鑑物張華眼未免隨人說是非(石溪月)」
】
「長沙因僧問如何
轉得山河國土歸自己去師曰如何轉得自
巳成山河國土去曰不會師曰湖南城下好
養民米賤柴多足四鄰僧無語師示偈曰誰
向山河轉山河轉向誰圓通無兩畔法性本
無歸。」
【
頌曰。
「　塵剎平常露此身疑生情動見踈親湖南城裏從來事米賤柴多足四鄰(保寧勇)」

「　誰問山河觧轉身轉身方覺体全真清淨界中無一物一重山後一重人(大圓智)」

「　一顆圓明非內外老盧鏡裏絕纖塵山河大地非他物萬象森羅露此身既不會更無人向道湖南好養民　(　　)」
】
「長沙因有僧問如何是
諸佛師師云汝從無量刼來承甚麼人恩力。」

【頌曰。
「　水墨丹青狀不成混然竹木箇精靈求恩乞福拋柸校向道明明自不𦗟(保寧勇)」


「　混沌未分便有渠堂堂相貌絕名模長沙謾道承恩力試問還曾識也無(踈山常)」
】

「衢州子湖岩利蹤禪師(嗣南泉)師住子湖院
於門下立牌曰子湖有一隻狗上取人頭中
取人心下取人足擬議即喪身失命臨濟會
下二僧叅師方揭簾師喝曰看狗僧回顧師
便歸方丈或有人問如何是子湖狗師云嘷
嘷。」
【
頌曰。
「　子湖堂上縫人行只為堂前狗子獰見影聞聲心膽懾當頭寧免喪殘生(正覺逸)」

「　子湖狗子最威獰來者投明莫暗行向道看時如不見當頭咬殺喪平生(佛國白)」

「　老大宗師沒巴鼻養狗之緣太兒戲奪牌禪客如到來鈆刀爭及吹毛利(龍門遠)」

「　子湖狗子劒
㦸牙齒虎豹遭傷象龍被恥外道天魔望風頂禮立國安邦不勞弧矢(南堂)」

「　貧家無所有只養一隻狗任是佛出來也須遭一口(顏如如)」

「　蹉過跨門一機昧却見成公案子湖指處太親直須急着眼看(翁)」
】
「子湖因僧問
自古上賢還達真正理否師曰達僧曰真正
理作麼生達師曰霍光當時賣銀城與單于
契書是什麼人作其僧無語。」
【
頌曰。
「　手裏絲綸卷復舒扁舟撩撥洞庭湖忽然惡浪翻空立􂊂拾歸來一伎無(月坡明)」
】

「鄂州茱萸山和尚(嗣南泉)問僧曰闍𥠖為復
是游山翫水為復是問道叅禪曰和尚試道
看師曰雕蚶鏤蛤不滲之泥勞君遠至曰渾
身是鉄猶被一槌師曰降將不斬。」
【
頌曰。
「　杖藜林下步蒼苔擾擾勞生眼未開好是花紅隨水綠一時流出洞中來(地藏恩)」

「　游山翫水事尋常早晚歸來𩯭似霜踏破草鞋回首看數聲猿呌白雲鄉(保寧勇)」

「　來時相伴來去時相伴去須知去與來同行不同步地邊鴨𦗟雷嶺上風吹樹九曲黃河徹底渾三千年清只一度(佛鑑懃)」
】
「茱萸上堂汝等諸人莫向虛空
裏釘橛時有靈虛上座出眾曰虛空是橛師
便打虛曰和尚莫錯打某甲師便歸方丈。」
【
頌
曰。
「　虛空是橛幾人諳獨有靈虛㝡善叅潦倒
茱萸雖倚勢龍頭蛇尾更何堪(本斍一)」
】

「荊南白馬曇照禪師(嗣南泉)常曰快活快活
及臨終呌苦又曰閻羅王來取我也院主問
和尚當時被莭度使拋向水中神色不動如
今何得恁麼地師舉枕子曰汝道當時是如
今是主無對法眼代云當時但掩耳出去。」
【
頌
曰。
「　一二三四五金木水火土皷之以雷霆潤之以風雨誰道者漢生也顢顢頇頇死也莾莾鹵鹵(咄)(地藏恩)」

「　甜𤓰徹蒂甜苦瓠連根苦拈起枕子時新羅夜打皷(寶峯照)」

「　一生呌快活臨終沒依怙甜𤓰徹蒂甜苦瓠連根苦(圓照本)」
】
「終南山雲際師祖禪師(嗣南泉)初參南
泉問云摩尼珠人不識如來藏裏親􂊂得如
何是藏泉云王老師與汝往來者是藏(雪竇
云草裏漢)師云直得不往來時如何泉云亦
是藏(雪竇云雪上加霜)師又問如何是珠(雪竇云險)
泉召師祖師應諾泉云󲊛不會我語師信入
雪竇云百尺竿頭作伎倆不是好手者裏著
得隻眼賔主互換便能深入虎􂕷或不恁麼
縱饒師祖悟去也是龍頭蛇尾漢。」
【
頌曰。
「　問渠摩尼珠摩尼在何許呼名應荅聲諸方莫錯舉(神諲)」

「　碧波深處釣魚翁拋餌牽絲力巳窮一棹清風明月下不知身在水晶宮(佛惠泉)」

「　別是非明得喪應之心指諸掌徃來不
徃來只這便是藏輪王賞之有功黃帝得之罔象轉樞機能伎倆明眼衲僧莫鹵莾(天童斍)」

「　往來是藏珠何在省去方知不外求罔象得之猶特地回光返照便甘休(海印信)」

「　蒼鷹逐兔驪龍翫珠透青眼不瞬照物手寧虛徃來不徃來草裏澷塗糊百尺竿頭入虎􂕷分明月上長珊瑚(圓悟勤)」

「　􂊂者易見者難見者易用則難見得用得二無兩般閒把一枝歸去笛夜深吹過汨羅灣(遯菴演)」

「　分明月上長珊瑚一段風光爍太虛大地眾生同受用如來藏裏本來無(松源岳)」

「　一顆玄珠不昧歷刼曾無向背可憐窮漢愚痴日逐伶俜羣隊南泉傾盡愁膓恰似水澆鴨背而今直下拈來對面一槌打碎(普菴玉)」
】
「宣州剌史陸亘大夫
或稱侍御或稱中丞(見南泉)問南泉弟子家
中有一片石有時或坐或臥如今擬鐫作一
尊佛還得麼泉云得大夫云莫不得麼泉云
不得不得。」
【
頌曰。
「　問得也道得不得還不得􂇅白何曾白􂇅黑未是黑貴他王老師天下賊中賊賊大夫象簡曾拈得(正斍逸)」

「　得與不得天寬地窄坐臥經行無勞疑惑(真如喆)」

「　南泉得得何似不得淑人君子其儀不忒(黃龍震)」

「　親從家中來家中何所有持此一片石廣大堅且久靈山曾獻佛帝釋聊舉手心中出
何物安樂并長壽(龍門遠)」

「　南泉道得拈出片石南泉道不得拈出片石石中有玉淨無瑕堪與大夫為寶璧見得不見一絲毫坐臥未曾離頃刻不用雕鐫徒勞拂拭儀相堂堂分明歷歷若人於此便回光何必當來見彌勒(佛鑑懃)」

「　前得得後不得一貫誰知兩五百雨檜蕭簫風松瑟瑟隔山人𦗟鷓鴣詞錯認胡笳十八拍(石菴玿)」

「　大夫鐫石意彌高王老無端教壞他裂破重關行活路一天風月照娑婆(掩室開)」

「　得得與不得分明露肝膽無人知此意令我憶南泉(蕳翁敬)」

「　坐臥曾經幾度春半封苔蘚半籠雲無稜無縫難提掇空把肝膓說向人(閑極雲)」

「　兩手持來難蓋覆依前兩手還分付一枕清風睡正濃鳥𠾑花落嵓前路(諾菴肇)」
】
「陸大夫問南泉曰肇法師也甚奇
怪觧道天地同根萬物一體泉指庭前牡􂑆
曰大夫時人見此一株花如夢相似。」
【
頌曰。

「　見聞覺知非一一山河不在鏡中觀霜天月落夜將半誰共澄潭照影寒(雪竇顯)」

「　舉則易見還難彌盧頂上天風寒峩峨直下蒼龍窟誰敢覷著(晦堂心)」

「　天地同根自唯然當時猶喜遇南泉指言見此花如夢須信壺中別有天(白雲端)」

「　大夫作牧見南泉舉古明今理事圓正好捨身𢬵命處不知何故却茫然(保寧
勇)」

「　舉則易見還難同根天地又顢頇南泉指出花如夢對此憑君子細看(死心新)」

「　一枝兩枝千萬枝金刀擬剪却離披不離披有誰知自緣今日人心別未必秋香一夜衰(上方益)」


「　山潤石韞玉林秀淵藏珠見此一株花似夢灼然根本不同途王老師脫規模解向長安正閙處喚起悠悠陸大夫(圓悟勤)」

「　南泉瀝膽為諸人笑指庭前別是春不是守株閒待兔且須騎鶴上青雲(佛鑑懃)」

「　孰云天地與同根事見爭如理見親一檻𨓍花渾巳物滿天風月與誰論堪笑南泉老作猶來因語識人可憐陸亘大夫對面埋沒家珍(佛燈珣)」

「　若知天地本同根不應重來更問人却得南泉親指似等閒花發夢中春(皷山珪)」

「　天地同根伸一問未曾擡步巳亡家無陰陽處花重發玉本無瑕似有瑕(徑山杲)」

「　南泉據令不輕酬曾指庭花對陸侯舉世盡從忙裏老誰人肯向死前休(真淨文)」

「　須知天地共同根萬物從來元一體未審南泉庭下花幾人看了夢相似(照堂一)」

「　指點深紅與昔同更無夭艶在芳叢南泉笑裏移春去留得殘紅醉蜜蜂(心聞賁)」

「　玉洞玄関道路長蟠桃豈是等閑芳遮藏不許人間見只恐春風漏泄香(正堂辯)」

「　堪笑當年陸大夫獨誇身外更無餘不因指出花如夢
爭得雙眸翳盡除(懶菴需)」

「　未曾脚下分泥水剛向人前弄口唇滿眼芳花胡蝶夢不知辜負洛陽春(肯堂充)」

「　同根一體都如夢夢裏惺惺眼又花蝴蝶飛來過墻去不知春色落誰家(雪菴瑾)」

「　天地同根物一體大夫曾舉向南泉庭前指出花如夢幾箇親曾到檻前(天目禮)」

「　裁書擬欲扣天閽徃徃無人可共論因得老生輕指撥臨風不覺暗消䰟(虛堂愚)」

「　天地同根巳自明大夫何用逞英靈壓良為賤南泉老笑指庭花換眼睛(無隱鑑)」

「　陸亘回珠轉玉南泉換斗移星花陰滿地日午夢覺流鶯一聲(南岩勝)」

「　天地同根元一體畫師難畫亦難猫南泉轉步移身處引得黃鸎下柳條(岩蔚)」
】
「陸大夫問南泉師姓甚麼泉曰姓王公
曰還有眷属麼曰四臣不昧公曰王居何位
曰玉殿苔生公曰玉殿苔生時如何曰不居
正位。」
【
頌曰。
「　金鴨香消更漏長沉沉玉殿紫苔生高空有月千門照大道無人獨自行(石帆衍)」

「　玉殿苔生正不居四臣無路納嘉謨老睘知是承誰力風暖歌聲落野鉏(石林鞏)」
】

「陸大夫問南泉大悲菩薩用許多手眼作什
麼泉曰如國家用大夫作甚麼。」
【
頌曰。
「　大悲手眼問來親王老酬機列主賔倒轉鎗頭來快便從茲六國絕烟塵(野菴璇)」
】
「陸大夫問南
泉弟子從六合來彼中還有身麼泉曰分明
記取舉似作家公曰和尚不可思議到處世
界成就曰適來揔是大夫分上事。」
【
頌曰。
「　馬前相撲入交失脚不來外求當面修削六合彼中身分明舉似人到處世界揔成就脫畧窠臼還滲漏(月堂昌)」
】
「池州甘贄行者(見南
泉)一日入南泉設齋時黃蘗為首座行者請
施財座曰財法二施等無差別甘曰恁麼道
爭消得某甲䞋便將出去須臾復入曰請施
財座曰財法二施等無差別甘乃行䞋。」
【
頌曰。

「　甘贄有􂊂有放首座徹底惺惺雲收雨霽長空闊一對鴛鴦畫不成(松源岳)」

「　拋來撒去互施呈地獄門前鬼眼睛覷破髑髏肝膽外摩醯頂上復重明(虛堂愚)」
】
「甘贄又一日入南泉
設粥仍請南泉念誦泉乃白椎曰請大眾為
狸奴白牯念摩訶般若波羅蜜甘拂袖便出
泉粥後問典座行者在甚麼處座曰當時便
去也泉便打破鍋子。」
【
頌曰。
「　一般設粥古今稀十利功圓果不低鍋鑊盡穿無煑粒叢林遠近揔應知(汾陽昭)」

「　甘贄設粥詣南泉請師念佛眾僧前狸奴典座言歸去當時鍋鑊一時穿(慈明圓)」

「　兩頭水牯忽相逢出入平田淺草中杖子擊來何處去悠悠千古永無蹤(保寧勇)」

「　槌下分明漏泄多尋常設粥却誵訛狸奴
白牯無尋處枉使廚頭打破鍋(佛國白)」

「　異路相逢句巳酬閒吹羗管向汀洲漁人貪􂎁沙頭鷺不覺扁舟逐浪流(雪峯預)」

「　財施無窮法施多為他狸牯念摩訶無端甘贄低頭拜撩撥南泉打破鍋(張無盡)」

「　特來設粥誇英俊那知王老更風流打破粥鍋呈醜拙狸奴白牯一齊収(踈山如)」

「　高吟大笑性猖狂潘閬騎驢出故鄉驚起暮天沙上鴈海門斜去兩三行(湛堂凖)」

「　狸奴白牯念摩訶爭似南泉打破鍋雖然佛法無多子天下樷林不柰何(皷山珪)」


「　南泉打破閒家具浩浩諸方作話看今日為君重舉過明明歷歷不顢頇(徑山杲)」

「　甘贄設粥顯家風王老無端贊施功報去始將鍋打破也知賊過後張弓(海印信)」

「　甘贄設粥念摩訶致見南泉打破鍋萬事但將公道斷任教四海動干戈(照堂一)」

「　甘贄設粥施財南泉將鍋打破輸他白牯狸奴贏得一塲因果二人暗中紅心疑殺廚前典座莫疑好煑粥別無巧只要頻頻攪(圓悟懃)」

「　太平自來不打諸人也須照顧甘贄米裏有蟲南泉鍋是鉄作君看大冶精金終不墮羣錮鏴(佛鑑懃)」

「　甘贄設白粥南泉費塩醋彼此落便宜至今斷來路(或菴体)」

「　針鋒相揍便干戈帶累南泉打粥鍋莫謂當年輕放過大都有罪不重科(笑翁堪)」


「　甘贄設粥南泉打鍋一般病痛徹底誵訛更有些兒好笑明朝餓殺禪和(雪菴瑾)」

「　設粥般勤請念誦白槌各為念摩訶上來功德要圓滿𣸪去廚頭打破鍋(橫川珙)」

「　行者失却眼南泉破却鍋滿堂僧不厭一箇俗人多(南岩勝)」
】

「澧州龍潭崇信禪師(嗣天皇悟)師未出家時為餅
鋪住在寺前每日常供餅十枚上天皇皇受
巳却留一餅與之曰惠汝以蔭子孫師曰是
某將來何以返曰惠汝皇曰是汝將來復汝
何咎師因有悟入遂投出家。」
【
頌曰。
「　將去將來事不差龍潭固問勿交加後來多少爭唇吻春鳥喃喃罵落花(汾陽昭)」

「　十餅每將留一箇因思何謂蔭兒孫團團將去還將入不覺醍醐到頂門(白雲端)」

「　南岳山頭見石頭便歸古岸狎沙鷗謾分胡餅為香餌引淂金龍上直鈎(佛國白)」

「　持來送去樣團團覆蔭兒孫義不寒何似當時休擘破渾崙留與後人看(無凖範)」

「　受惠當思報將他一餅回出家緣法到當下得心灰(橫川珙)」
】
「龍潭因天皇曰汝昔崇
福善今信吾言可名崇信由是服勤左右一
日問曰某自到來不蒙指示心要皇曰自汝
到來吾未甞不指汝心要師曰何處指示曰
汝擎茶來吾為汝接汝行食來吾為汝受汝
和南時吾便低首何處不指示心要師低頭
良久皇曰見則直下便見擬思即差師當下
開觧復問如何保任皇曰任性逍遙隨緣放
曠但盡凡心別無聖觧。」
【
頌曰。
「　脫白投師貴苦辛擎茶問訊盡躬親無端再敘三年事笑倒街頭賣餅人(白雲端)」

「　據欵結案得失過半盡力擔當上船離岸無不指示汝擎茶行食處聖觧凡情不過來軒軒頭角起風雷(月堂昌)」
】
「潭州道吾山宗智禪師(嗣藥山)因僧問如
何是和尚深深處師下禪床作女人拜曰謝
子遠來無可秪待。」
【
頌曰。
「　驪龍海臥瑞雲高四望歸宗萬𣲖潮木人來問西宮事回惠東園一顆桃(投子青)」

「　回頭已落今時路不露鋒鋩豈得圓撥動少林関棙子誰知別是一壺天(成枯木)」

「　草戶柴門謝子來躬身下拜笑眉開深深蜜密親分付莫道寶山空手回(踈山如)」

「　深深親下拜三代禮全該此意如不然玉帛云乎哉(無凖範)」

「　嵗稔時清禮義多相逢陪酒又陪歌當筵不觧開懷飲如此一天風月何(東叟穎)」
】
「道吾見南泉泉問闍𥠖名甚麼師
曰宗智泉曰智不到處作麼生宗師曰切忌
道著泉曰灼然道著即頭角生三日後師與
雲巖在後架把針泉見乃問智頭陀前日道
智不到處切忌道著道著即頭角生合作麼
生行履師便抽身入僧堂泉便歸方丈師復
來把針巖曰師弟適來為甚不祗對和尚師
曰󲊛不妨伶利岩不薦却問南泉適來智頭
陀為甚不祗對和尚某甲不會乞師垂示泉
曰他却是異類中行岩曰如何是異類中行
泉曰不見道智不到處切忌道著道著即頭
角生直須向異類中行岩亦不會。」
【
頌曰。
「　言詮不到是同袍拂袖歸堂眾乃淘沙礫真金無辨別不湏疑慮更忉忉(汾陽昭)」

「　金剛際下古髑髏幾被人踏血濺空明月任從君自掬寒松那棄白雲封(投子青)」
】
「道吾因石霜問百
年後有人問極則事向他道甚麼師喚沙彌
彌應諾師曰添淨瓶水著師良久却問霜適
來問甚麼霜擬再舉師便歸方丈霜於此有
省。」
【
頌曰。
「　垂手還他作者機尋常語裏布鎗旗重詢擬進歸方丈一句分明更不疑(􂑆霞淳)」
】

「道吾到五峯峯問還識藥山老宿麼師曰不
識曰為甚麼不識師曰不識不識。」
【
頌曰。
「　白雲深處路難通擬問踪由巳涉功挂角羚羊無影迹從容還落正偏中(􂑆霞淳)」
】
「道吾因溈
山問甚麼處去來師曰看病來山曰有幾人
病師曰有病底有不病底山曰不病底莫是
智頭陀麼師曰病與不病捴不干他事速道
速道山曰道得也與他沒交涉。」
【
頌曰。
「　妙藥何曾過口神醫莫能捉手若存也渠本非無
至虛也渠本非有不滅而生不亡而壽全起威音之前獨步刼空之後成平也天蓋地擎運轉也烏飛兔走(天童覺)」
】
「道吾因趙州來著
豹皮棍把吉撩棒在三門前等候纔見州來
便高聲唱喏而立州曰小心祗候著師又唱
喏一聲而去。」
【
頌曰。
「　得人一牛還人一馬虎驟龍驤誰敢定價三千里外見譊訛生鐵一團無縫𦉑(尼無著捴)」

「　一吹無孔笛一撫沒絃琴一曲兩曲無人會雨過夜塘秋水深(潛菴光)」

「　道吾作舞一曲無譜若將耳聞未敢相許(野菴璇)」
】
「潭州雲巖曇晟禪師(嗣藥山)因道吾
問大悲千手眼那箇是正眼師曰如人夜間
背手摸枕子吾曰我會也師曰作麼生會吾
曰遍身是手眼師曰道也太煞道秪道得八
成吾曰師兄作麼生師曰通身是手眼。」
【
頌曰。

「　遍身是通身是拈來猶較十萬里展翅崩騰六合雲搏風皷蕩四溟水是何埃塏𠔃忽生那箇毫𨤲兮未止君不見網珠垂範影重重棒頭手眼從何起(雪竇顯)」

「　一竅靈通八面玲瓏無象無私春入律不留不礙月行空清淨寶目功德臂徧身何處通身是現前手眼顯全機大用縱橫何忌諱(天童斍)」

「　弟應兄呼豈偶然嬉遊時在舊山前通身手眼如何會拾得寒山笑揭天(大洪預)」

「　演若怖回鏡裏首那吒還復
舊時身不知手眼從何起便道全軀在剎塵(佛心才)」

「　通身是手眼徧界不曾藏背摸床頭挑翻身嫌夜長(天寧璉)」

「　觀音妙音十八十九眼見耳聞是人知有左握軍持右擎楊柳捏聚放開烏飛兔走(大洪恩)」

「　大悲許多手眼如人夜摸枕子徧身通身起來盡受奴驅婢使君不見認著牛迹裏失却大海水轉變未得時依前有依倚歸去來歸去來拍天洪浪如浮埃(月堂昌)」

「　徧身是通身是酥酪醍醐為一味毫端湧出湏彌盧芥子吸竭滄溟水十虛吞爍正眼寥廓照用同時人境俱奪棒頭喝下錯承當背手拈來巳失却莫莫水是水𠔃山是山切忌無繩而自縛(圓悟勤)」

「　大悲菩薩千手眼如人背手摸枕頭猢孫跳出布袋口不妨隨處逞風流(懶菴樞)」

「　徧身是通身是淨潔渾身涴却𡱁拽來露出猛風吹誰教背手摸枕子復打三棒(無菴全)」
】
「雲巖掃地次道吾曰太區區生師
曰須知有不區區者吾曰恁麼則有苐二月
也師竪起掃帚曰這箇是苐幾月吾休去玄
沙聞云正是苐二月。」
【
頌曰。
「　借來聊尓了門頭得用隨宜即便休象骨岩前弄蛇手兒時作處老知羞(天童覺)」
】
「雲巖同道吾自南泉回藥山
師問藥山曰如何是異類中行山曰吾今日
困倦且待別時來師曰某甲特為此事歸山
來山曰且去師便出吾在方丈外聞師不薦
不覺齩得指頭血出却下來問師師尼去問
和尚那因緣作麼生師曰不為某甲說吾便
低頭。」
【
頌曰。
「　饑飡嫩草遙山去渴飲寒泉曲澗回放蕩不耕空劫地暮天何用牧歌催(􂑆霞淳)」
】

「雲巖因僧問暫時不在如同死人時如何師
曰便好埋却。」
【
頌曰。
「　便好埋却更無依托天上人間逍遙快樂切忌思量涉路途不勞彈指開樓閣(普菴玉)」
】
「雲巖因藥山問聞汝觧弄獅子
是否師曰是曰弄得幾出師曰弄得六出曰
我亦弄得師曰和尚弄得幾出曰我弄得一
出師曰一即六六即一後到溈山溈問承聞
長老在藥山弄獅子是否師曰是曰長弄有
置時師曰要弄即弄要置即置曰置時獅子
在甚麼處師曰置也置也。」
【
頌曰。
「　􂿈愬金毛獅子子旃檀林下青莎裏置也置也威自全一出六出眉趯起非擬擬知幾幾星流不啻三千里天外風清哮吼時為君吸盡西江水(咄)(雪竇顯)」

「　放出金毛獅子百獸不見踪由要得爪牙全露直須自把繩頭(懶菴樞)」
】
「雲巖初叅百丈
後造藥山山問甚處來師曰百丈來曰百丈
有何言句示徒師曰尋常道我有一句子百
味具足曰鹹則鹹味淡則淡味不鹹不淡是
常味作麼生是百味具足底句師無對曰爭
柰目前生死何師曰目前無生死曰在百丈
多少時師曰二十年曰二十年在百丈俗氣
也不除。」
【
頌曰。
「　行盡千峯路轉高肯歸方憶舊雲房貪尋古調單于曲暨蹉胡家一韻長(投子青)」
】
「雲巖因僧問二十年在百丈侍
巾缾為甚麼心燈不續師曰頭上寶華冠曰
頭上寶華冠意旨如何師曰大唐天子及𡨋
王後僧舉問九峯虔禪師大唐天子及𡨋王
意旨如何虔曰却憶洞上之言。」
【
頌曰。
「　玉鞭高舉擊金門引出珊瑚價莫論逈古輪王全意氣不彰寶印自然尊(丹霞淳)」
】

「鄂州百巖明哲禪師(嗣藥山)洞山與密師伯
到叅師問曰闍𥠖近離什麼處洞山曰近離
湖南師曰觀察使姓什麼曰不得姓師曰名
什麼曰不得名師曰還治事也無曰自有廊
幕在師曰豈不出入山便拂袖去師明日入
僧堂曰昨日對二闍𥠖一轉語不稔今請二
闍𥠖道若道得老僧便開粥相伴過夏速道
速道山曰太尊貴生師乃開粥共過一夏。」
【
頌
曰。
「　燒香人靜杳無聲苔滿􂑆墀皓月明入戶當堂慵正坐出門尤懶下堦行(􂑆霞淳)」

「　枯木岩前烟嶂昏羚羊挂角覔無門玉梭暗擲千峰外一線虛通曉色分孤逈逈絕瘢痕萬古寒潭攪不渾正坐當堂金殿冷回頭盡是
我兒孫(自得暉)」

「　賔則始終賔主則始終主拂袖辨誵訛依前還自舉還自舉栢巖堂上雨花雨(月菴果)」
】
「秀州華亭船子德誠禪師(嗣藥
山)師印心於藥山與道吾雲巖為交洎離藥
山謂同志曰予率性踈野唯好山水他後知
我所止遇伶俐座主指一人來遂分携至華
亭泛一小舟隨緣度日吾後到京口遇夾山
上堂僧問如何是法身曰法身無相曰如何
是法眼曰法眼無瑕吾失笑山下座請問某
甲秪對這僧話必有不是致令失笑望不吝
慈悲吾曰和尚一等是出世未有師在山曰
甚處不是曰某甲終不說請往華亭船子處
去山曰此人如何曰此人上無片瓦下無卓
錐若去須易服而往山乃散眾直造華亭船
子纔見便問大德住甚麼寺山曰寺即不住
住即不似師曰不似佀箇甚麼山曰不是目
前法師曰甚處學得來山曰非耳目之所到
師曰一句合頭語萬刼繫驢橛師又問垂􂅕
千尺意在深潭離鈎三寸子何不道山擬開
口被師一橈打落水中山纔上船師又曰道
道山擬開口師便打山豁然大悟乃點頭三
下師曰竿頭􂅕線從君弄不犯清波意自殊
山遂問拋綸擲釣師意如何師曰􂅕懸淥水
浮定有無之意山曰語帶玄而無路舌頭談
而不談師曰釣盡江波錦鱗始遇山乃掩耳
師曰如是如是。」
【
頌曰。
「　泛舟駕險三十春繫處竿頭死活人夾嶺桂分千古韻朗江山翠萬重新(投子青)」

「　捨短從長有幾人遠求船子扣玄津蘭橈數拄徒開口水色山光持地新(斍海元)」

「　不犯清波不擲鈎怪哉當面觸鼇頭微茫一噴朦朧雨萬壑千溪水逆流(保寧勇)」


「　長竿放去隨波浪􂅕線􂊂來獲錦鱗橈下反身何脫洒回頭不見舊時人(佛迹昱)」

「　蘆葦蕭簫江岸秋長天獨月向西流離鈎三寸無人道笑倚蘭橈自點頭(張無盡)」

「　驀口一橈玄路絕藥山之道始流傳離鈎三寸無消息覺海方乘般若船(徑山杲)」

「　白雲檻外思悠哉密密金刀剪不開幽洞不拘金鎻意縱橫無繫去還來(丹霞淳)」

「　一葉輕舟泛海隅金鈎釣得錦鱗麤幾多逐浪迷源者誰識清波意自殊(枯木成)」

「　離鈎三寸如何道駐擬還同眼裏沙篷底月明載歸去刼前風韻落誰家(真歇了)」

「　離鈎三寸何不道法眼無瑕瑕轉多若使一橈全腕力朱涇無復水重波(竟陵海首座)」

「　渺渺煙波一葉舟竿頭􂅕線幾沉浮離鈎三寸如何道便有金鱗暗點頭(尼無着捴)」

「　一橈提起定綱宗直得乾坤大地空只為夾山輕放過至今四海錯流通(別峯印)」

「　一橈打著這瞎漢
堪笑令猶行一半竿頭􂅕線釣鯨波􂿉浪拏雲猶是鈍(圜極岑)」

「　一橈劈腦沒遮攔大海波濤徹底乾盡謂單傳并直指誰知揔被祖師謾(密菴傑)」

「　離鈎三寸已周遮臭口纔開隔海涯贏得雲山渺秋水至今長暎夕陽斜(孤雲權)」

「　三寸離鈎槭一橈百千毛竅冷颼颼雖然兩手親分付要在渠儂自點頭(無際𣲖)」

「　夾嶠當年錯用心貪他香餌被他擒點頭三下無言說水闊山遙恨轉深(浙翁琰)」

「　了無錐地可容身却泛孤舟據要津不獨夾山遭毒手至今賺殺一船人(笑翁堪)」

「　合頭著語酬船子恰如掘地覔青天直饒橈下通明徹也是華亭破漏船(蘇臺辯)」

「　無相無瑕便倒戈只因輕信智頭陀若還不到華亭上鐵鑄船橈柰汝何(南叟茂)」

「　朱涇深處泛扁舟伶俐闍𥠖上直鈎劈口一橈空宇宙遠山疊疊水悠悠(葛廬覃)」


「　笑中棄却竹林寺將謂華亭有幾多窮性命於橈下喪細思成敗是簫何(末宗本)」

「　三十餘年在藥山鬼家活計豈能傳當時不得夾山老󲊛且耐煩撑破船(清溪徹)」
】
「船子囑夾山曰
汝向去直須藏身處沒踪跡沒踪跡處莫藏
身吾二十年在藥山秪明斯事汝今既淂他
後莫住城隍聚落但向深山裏钁頭邊覔取
一箇半箇接續母令斷絕山乃辭行頻頻回
顧師遂喚闍𥠖山乃回首師竪起橈曰汝將
謂別有乃覆船入水而逝。」
【
頌曰。
「　夾山橈下悟心休何患身名踏覆舟今古華亭垂釣者煙波江上使人愁(照斍捴)」

「　蓼夾蘆花碧海秋錦鱗躍浪上金鈎目前無法回頭看踏覆船來得自由(羅漢南)」

「　不犯清波意自殊口開目瞪尚踟蹰漁舟覆却無踪跡落日秋風戰荻蘆(佛陀遜)」

「　老手當年靠夾山全機喪盡結深冤父南子北家何在撥轉天關地軸翻(瞎堂遠)」

「　驀口一橈全殺活點頭三下鼻撩天至今千古風流在誰道華亭覆却船(佛照光)」

「　拶透機先子欲酬迅雷楫下汗如流踏翻船子水悠悠直入千峯不轉頭(水菴一)」

「　藏身無迹更無藏脫體無依便廝當古鏡不磨還自照淡煙和露濕秋光」

「　沒踪跡處莫藏身看來端是眼中塵全機打破繫驢橛棒頭敲出玉麒麟(圜極岑)」

「　明鏡當臺一椎打破東魯西秦無可不可(肯堂充)」

「　一橈劈口虛空破三點驢頭覆却船父子至今俱不了江湖波浪錯流傳(天童淨)」

「　機輪元不挂􂅕頭會有金鱗上直鈎驀口一橈猶未徹踏反船子有來由(松源岳)」


「　臭口未開經萬刼􂅕毫纔犯鐵輪隨雨散雲収明月夜反動江波說向誰(木菴求)」

「　夾山不在一橈上明月蘆花夜夜寒誰謂華亭消息
斷儼然秋色在江山(解空觀)」

「　散席迢迢到海涯點頭橈下喪全機父南子北今何在月冷漁歌落釣磯(天目禮)」

「　一下蘭橈驀口鞭大洋海底火燒天父南子北家何許風滿長空月滿船(蒙菴𦖟)」

「　稱意金鱗一上鈎華亭江水合西流釣船盡底掀翻了惱亂春風卒未休(朴翁銛)」

「　藥貼分明說得親不知裏面偽和真諄諄教誡癡兒女莫把方書誤後人(虛堂愚)」

「　一棹綠楊灣金鱗得處難長江深有恨不合踏反船(西岩惠)」

「　藏身處沒踪跡無影樹頭靈鳥宅沒踪跡處莫藏身不萌枝上春花拆有來由誰辨的天曉西風拂拂吹松釵一徑爭拋擲(東谷光)」
】
「藥山高沙彌(嗣藥山)因藥山問曰
見說長安甚閙師曰我國晏然山曰汝從看
經得請益得師曰不從看經得亦不從請益
得山曰大有人不看經不請益為甚麼不得
師曰不道他無只是他不肯承當。」
【
頌曰。

「　撞破虛空七八片逆開金鎻兩三重轉身直入青霄外多少行人覔路蹤(成枯木)」

「　興亡虛去又虛來為渠國土絕纖埃須彌頂上無根草不受春風花自開(投子青)」
】
「高沙彌住菴一
日雨中來相看藥山山曰󲊛來也師曰是山
曰可煞濕師曰不打這皷笛雲巖曰皮也無
打甚麼皷道吾曰皷也無打甚麼皮師曰今
日大好一塲曲調。」
【
頌曰。
「　偶尓垂言借問伊知音爭使落今時胡笳不犯宮啇曲玉笛橫時刼外吹(丹霞淳)」
】
「鼎州李翱剌史(見藥山)嚮
藥山玄化屢請不赴乃躬謁之山執經卷不
顧侍者曰太守在此李性褊急乃曰見面不
如聞名拂袖便出山曰太守何得貴耳賤目
李回拱謝問曰如何是道山以手指上下曰
會麼李曰不會山曰雲在青天水在瓶李忻
愜作禮述偈曰鍊得身形似鶴形千株松下
兩凾經我來問道無餘說雲在青天水在瓶。」

【頌曰。
「　雲在青天水在瓶𢙢君妄解作惺惺汾陽問󲊛幽䰟𦗟如實神通現姓名(汾陽昭)」


「　雲在青天水在缾丹霄把手共君行回頭不覺寒更曉一片紅光海上生(圓通僊)」

「　雲在青天水在瓶眼光隨指落深坑溪花不耐霜風苦說甚深深海底行(張無盡)」

「　隴西賢相登藥嶠雲在青霄水在瓶風靜雲消空獨露天門玉女不曾扃(京兆府天寧璉)」

「　古人問道復何言水在缾中雲在天故國要歸歸便得離亭雲月渡頭船(白楊順)」

「　制使當年問道時單鎗匹馬到禪扉再四垂慈猶未曉揮毫落紙更明詩(洞山聦)」

「　陌路相逢不相識雲水悠悠無定跡饒君富貴百千般爭佀儂家窮的的(大洪恩)」

「　貴耳而賤目背手抽金鏃仰面看青天箭過新
羅國(弁山阡)」

「　雲在青天水在缾平生肝膽向人傾真金自有真金價終不和沙賣與人(北海心)」

「　若陳見面太懸殊雲水重新誑惑渠謾說當時曾省悟却將魚目當明珠(天目禮)」

「　撥草瞻風不柰何深山有道要經過只因貴耳而賤目引得全身入草窠(毒菴常)」

「　即今非見面昔日不聞名一句添三句篇章讀不成(西岩惠)」
】
「京兆府翠微無學禪師(嗣丹霞)一日在
法堂內行投子進前接禮問曰西來密旨和
尚如何示人師駐步少時子曰乞師垂示師
曰更要苐二杓惡水那子便禮謝師曰莫跺
根曰時至根苗自生。」
【
頌曰。
「　曾扣西來問翠微經行駐步大慈悲當時投子如能薦惡水重將更潑誰(水菴一)」

「　師子出窟驪龍入宂擡眸風生眾獸腦裂更弄爪牙反成漏泄時至須憑返擲機分明踏破澄潭月(投子舒)」
】

「吉州孝義寺性空禪師(嗣丹霞)因僧參人事
了師曰與麼下去還有佛法道理也無曰甚
甲結舌有分師曰老僧又作麼生曰素非好
手師便仰身合掌僧亦合掌師乃拊掌三下
僧拂袖便出師曰烏不前兔不後幾人於此
茫然走秪有闍𥠖達本源結舌何曾著空有。」

【頌曰。
「　進不前退不後頭尾中間兩處走胡僧撫掌咲呵呵此土西天未曾有(佛鑑懃)」

「　入
林不動草入水不動波曾經達本源結舌更無過若是叅方士須達末後句(大圓智)」

「　晝復夜初中後金烏飛玉兔走於此茫然與悄然捴是鰕跳不出斗(石溪月)」
】

「僊天禪師(或作天仙嗣潭州大川)披雲和尚來纔入方
丈師便問未見東越老人時作麼生為物雲
曰秪見雲生碧嶂馬知月落寒潭師曰秪與
麼也難得曰莫是未見時麼師便喝雲展兩
手師曰錯怪人者有甚麼限雲掩耳而出師
曰死却這漢平生也。」
【
頌曰。
「　有客訪師纔入門由來賔主未曾分箭鋒相拄皆無咎善始全終誠罕聞(本覺一)」

「　眼明慣識陣雲高兩手揮戈戰不休世事若將公道斷將軍歸去合封侯(絕象鑒)」

「　作者相逢箭拄鋒其中綿密不通風要須惜取眉毛好免使全身落草中(竹屋簡)」
】
「僊天因僧叅方展坐具師曰不用通時
暄還我文彩未生時道理來曰某甲有口哂
却即閒苦死覔箇􂿊月扇子作麼師拈棒作
打勢僧把住曰還我未拈棒時道理來師曰
隨我者隨之南北不隨我者死住東西曰隨
與不隨且置請師指出東西南北師便打。」
【
頌
曰。
「　將軍帳上孰能過不易僧初善切蹉蛇尾龍頭弓劒折山藤三十未為多(本覺一)」
】

「馬頰山本空禪師(嗣大顛)因僧問去却即今
言句請師直指本來性師曰󲊛迷源來得多
少時曰即今蒙和尚指示師曰若指示󲊛我
即迷源曰如何即是師示頌曰　心是性體
性是心用心性一如誰別誰共妄外迷源秪
者難洞古今凡聖如幻如夢佛鑑云問不徒
然荅無虛設纔隨語轉覿面千山後偈中雖
有􂊂有放其柰錯下名言山僧重為別過。」
【
乃
有偈曰。
「　心本非心性本非性心性兩忘誰少誰剩老倒本空灼艾求病妄外迷源孤負凡聖」

「　心性從來體一同有無空處透真空古今妄外迷源者春入園林處處紅(塗毒䇿)」
】

「本空上堂秪這施為動轉還合得本來祖翁
麼若合得十二時中無虛棄底道理若合不
淂喫茶說話往往喚作茶話在僧便問如何
免得不成茶話去師曰󲊛識得口也未曰如
何是口師曰兩片皮也不識曰如何是本來
祖翁師曰大眾前不要牽爺恃娘曰大眾忻
然去也師曰󲊛試點大眾性看僧作禮師曰
伊徃徃道一性一切性在僧欲進語師曰孤
負平生行脚眼。」
【
頌曰。
「　叅禪學道莫匆匆動轉無非觸祖翁口在面門猶不見喫茶清話故難通水中塩味知相似色裏膠清信不空欲得不招無間業莫將情觧謗宗風(南堂興)」
】

「漳州三平義忠禪師(嗣大顛)因問大顛不用
指東劃西請師直指顛曰幽州江口石人蹲
師曰猶是指東劃西顛曰若是鳳凰兒不向
那邊討師禮拜顛曰若不得後句前話也難
圓。」
【
頌曰。
「　徹底老婆心不向那邊討父子要投機無端入荒草(圓悟勤)」
】
禪宗頌古聮珠通集卷第八　　　　田一

禪宗頌古聮珠通集卷第九　　　　田二
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下第四世
  
  * 趙州諗(三十五則)
  * 附清涼益(一則)
  * 葉縣省(一則)

「趙州觀音院從諗禪師(嗣南泉)師初謁南泉
泉問汝是有主沙彌無主沙彌師曰有主沙
彌泉曰那箇是你主師近前躬身曰仲冬嚴
寒伏惟和尚尊侯萬福泉噐之許其入室。」

【頌曰。
「　觧把一莖野草喚作丈六金身會得頭頭皆是道眼中童子面前人(顏如如)」

「　試問如何是主人進前义手敘寒溫但知北極群星拱不見黃河徹底渾(寶葉源)」
】
「趙州一日問南
泉曰如何是道泉曰平常心是道師曰還可
趣向也無泉曰擬向即乖師曰不擬爭知是
道泉曰道不屬知不屬不知知是𡚶覺不知
無記若真達不疑之道猶如太虗廓然蕩豁
豈可強是非耶師於言下悟理。」
【
頌曰。

「　平常心是道舉步入荒草翻嗟王老師到底不能曉不能曉玉兔金烏任飛走(雲峯恱)」

「　欲識平常道天然任自然行船冝舉棹走馬即加鞭若遇飢來飯還應困即眠盡從緣所得所得亦非緣(佛鑑懃二)」


「　所淂亦非緣當人自了然雨中看皓月火裏汲清泉直立頭垂地橫眠脚指天應湏與麼
會方契祖師禪若謂平常心是道枝蔓向上更生枝貼肉汗衫如脫了喚來眼上與安眉(鼓山珪)」

「　勸君不用苦勞神喚作平常轉不親冷淡全然沒滋味一回舉著一回新(徑山杲)」

「　趙州昔日見南泉言下投機自廓然要會平常心是道平常不住道方玄(本覺一)」

「　白日遲遲𠔃花菲菲白一雲流水𠔃兩相依長安路上人迹稀南泉也落苐二機(慈受深)」

「　碍淂銅盤不打老鼠所以抽身入還從屋裏來圾教臺凳穩聊且勸三盃兄呼弟應殷勤處留淂兒孫辨刦灰(月堂昌)」

「　遇飯喫飯遇茶喫茶千重百匝四海一家觧却粘去却縛言無言作無作廓然本體等虗空風從虎𠔃雲󷄞龍(圓悟勤)」

「　萬里長空雨霽時一輪明月瑩清輝浮雲掩斷千人目見淂嫦娥面者稀(龍門遠)」

「　向道平常心是道斬釘截鐵妙中妙若將玄路擬思量連累兒孫入荒草業識茫茫知不知終日紅塵無價寶(大溈智)」

「　玄途不涉透離微道合平常發上機無影樹頭春色曉金鷄啼在不萌枝(足菴鑒)」


「　悟淂平常達本鄉時人多怕落平常青春只有九十日爛醉都無一百場(雪菴瑾)」

「　春有百花秋有月夏有凉風冬有雪若無閑事掛心頭便是人間好時莭(無門開)」
】
「趙州一日問南
泉曰知有底人向甚麼處去泉曰山前檀越
家作一頭水牯牛去師曰謝師指示泉曰昨
夜三更月到窓。」
【
頌曰。
「　拽脫鼻頭何處是亂拋泥水恣縱橫日斜倒坐騎馿去又見東山片月生(保寧勇)」

「　出窟金毛奪父機同聲哮吼眾狐疑三更窓月如清晝誰敢重來弄嶮巇(寶峯祥)」

「　眼中見慣是尋常又不驚人又久長留淂寒窓夜來月三更依舊照茅堂(鼓山珪)」


「　度體裁衣量水打碓毫髮不差且居門外(徑山杲)」

「　南泉搖頭趙州擺尾子細看來二俱失利(慈受深)」

「　檀越家中作水牛􂊂來放去任優游不曾犯着人苗稼何必南泉對趙州(照堂一)」

「　戴角擎頭笑一場父子家和醜外揚知有底人何處去春來依舊百花香(冶父川)」

「　掣開金殿鎻撞碎玉樓鍾貪程未歸客徒自覔行蹤(木菴永)」
】
「趙州一日到茱萸執拄杖於法堂
上從東過西萸曰作甚麼師曰探水萸曰我
這裏一滴也無探箇甚麼師以杖倚壁便下。」

【頌曰。
「　逐步移笻探淺深果然滄海碧沉沉一雙足迹分明在將謂歸家不可尋(保寧勇)」

「　古今難透趙州關取次施為不等閑拄杖靠來斜倚壁輕如毫髮重如山(佛鑑勤)」

「　茱萸這裏無一滴趙州無言便走出春去秋來三百年拄杖至今猶倚壁(鼓山珪)」

「　深淺聊將拄杖探
忽然平地起波瀾傾湫倒岳驚天地到海方知徹底乹(徑山杲)」

「　趙州有語標𨓍栢今古藂林光烜爀若到茱萸堂上行到底反成箇老賊(地藏恩)」

「　趙州探水誰能知委一滴也無洄澓袞沸靠却拄杖囉囉哩哩(文殊道)」

「　一滴也無費盡工夫靠倒拄杖何處逢渠香爐上一堆牛糞氣東壁上倒掛大葫蘆(典牛游)」

「　趙州曾探水茱萸無一滴東覷西覷了拄杖便靠壁滄海深處歸何人辨端的(椘安方)」

「　平地鼓波濤青天轟霹靂脚下爛如泥身上元不濕古往今來幾百年拄杖依然空靠壁(無際𣲖)」
】

「趙州因僧問如何是清淨伽藍師曰丫角女
子曰如何是伽藍中人師曰丫角女子懷胎。」

【頌曰。
「　橫胷抱腹藏龍種剖膽㓟肝觸鳳胎勿謂此兒容易淂湏知出自痛膓來(汾陽昭)」


「　咄這老竭淂恁饒舌清淨伽藍一時漏泄金剛門外笑呵呵菩薩堂中聲哽咽(海印信)」

「　丫角女子出天真清淨伽藍盖淂人世俗不知林下意無錢難淂買紅裙(佛鑑勤)」
】
「趙州因僧
問外方忽有人問趙州說什麼法如何祗對
師曰塩貴米賤。」
【
頌曰。
「　塩貴米賤諸事成現擬欲啇量腦後拔箭(懶菴需)」
】
「趙州因僧辭
師曰甚處去曰諸方學佛法去師竪起拂子
曰有佛處不淂住無佛處急走過三千里外
逢人不淂錯舉曰與麼則不去也師曰摘楊
花摘楊花。」
【
頌曰。
「　截斷三関過者稀臨鋒誰觧振全威楊花摘處何人見風送漫天似雪飛(佛慧泉)」

「　堂堂好箇丈夫兒剛被胡麻取次欺若觧奮拳張意氣世間何處可容伊(保寧勇)」

「　青山不異白玉無瑕茫茫流水擾擾黃花有佛處纖毫不立無佛處萬別千差長安路上未歸客尋溪由自摘楊花(天童覺)」

「　三千里外兩重関衲子紛紛過者難回首石橋南北路楊花風散雪漫漫(普融平)」

「　有佛處不得住生鐵秤鎚被蟲蛀無佛處急走過撞著嵩山破竈墮三千里外莫錯舉兩箇石人相耳語恁麼則不去也此話巳行遍天下摘楊花摘楊花唵嚤呢噠哩吽㗶吒(徑山杲)」

「　摘楊花摘楊花打鼓弄琵琶昨日栽茄子今日種冬𤓰(訥堂思)」

「　有佛處不淂住春風蕩蕩飛楊絮無佛處急走過一葉漁舟江面破林裏烏鵲去又來園中桃李開還謝舜若多神相太空無目仙人逢暗夜(白楊順)」

「　鐵山崩倒壓銀山盤走珠𠔃珠走盤密把鴛鴦閒綉出金針終不與人看(松源岳)」

「　有佛無佛不淂住三千里外無憑據趙州贏淂口皮光却是這僧知落處(虗堂愚)」
】
「趙州因僧問承聞和尚親見南泉
是否師曰鎮州出大蘿蔔頭。」
【
頌曰。
「　因問
當初淂法緣不言東土及西天鎮州有菜名蘿蔔濟却飢瘡幾萬年(汾陽昭)」

「　鎮州出大蘿蔔天下衲僧取則只知自古自今爭辨鵠白烏黑賊賊衲僧鼻孔曾拈得(雪竇顯)」

「　鎮州蘿蔔播華夷萬物還他本土冝孰謂當時人獨愛至今更是好充飢(正斍逸)」

「　陶潛彭澤唯栽柳潘岳河陽只種花何似晚來江上望數峯蒼翠属漁家(海印信)」

「　衲僧巴鼻徒穿鑿平實啇量紹祖宗多謝張公勤苦力滿園留得過深冬(佛慧泉)」

「　鎮州出大蘿蔔頭報君來處湏分曉衲僧多是渾淪吞子細淂他滋味少(白雲端)」

「　鎮州蘿蔔天然別滿口眀眀說向人薄福闡提人不信一枚秤淂重三斤(保寧勇)」

「　鎮州出菜名蘿蔔過後思量却難淂王老兒孫不覆藏逢人直露真消息(長靈卓)」

「　趙州古佛尚多言蘿蔔出生鎮府田天下衲僧多咬嚙齒間蹉過老南泉(文殊道)」

「　㕘見南泉王老師鎮州蘿蔔更無私拈來塞斷是非口雪曲陽春非椘詞(徑山杲)」

「　趙老機関沒淺深鎮州蘿蔔接藂林過後思量也難淂入泥入水老婆心(大溈智)」

「　鎮州出大蘿蔔頭師資道合有來由觀音寺裏有彌勒東院西邊有趙州(鼓山珪)」


「　青出於藍冰生於水寸步不通白雲萬里(或菴軆)」

「　些兒活計口皮邊點著風馳與電旋謾
說鎮州蘿蔔大何曾親見老南泉(石菴玿)」

「　親見南泉箇眼目老人說話無拘束只因菜氣不曾除帶累兒孫咬蘿蔔(野雲南)」
】
「趙州因秀才
問曰佛不違眾生願是否師曰是曰某甲欲
覓和尚手中拄杖淂否師曰君子不奪人所
好曰某甲非君子師曰我亦不是佛。」
【
頌曰。

「　當機轉處不躊躇琉璃盤裏走眀珠趙州老子村校書一條拄杖兩人舁(石菴玿)」
】
「趙州因
㕘百丈丈問甚處來師曰南泉來曰南泉近
日有何言句示徒師曰無事之人直湏悄然
去曰悄然一句且致𢗅然一句作麼生道師
進前三步丈便喝師作縮身勢丈曰大好悄
然師便出去。」
【
頌曰。
「　作家相見彼此難搆𢗅然悄然進前縮後捏不成塑不就大路不行草裏走(佛鑑勤)」

「　門裏有門外有不作嚴平犯牛斗師子吼野干鳴摘出离婁眼裏晴一手縮一手伸重陽决定九月九掀反海岳訪知音赤骨力窮露雙肘(瞎堂遠)」
】
「趙州示眾曰
佛之一字吾不喜聞。

幻菴覺拈云諸人切
忌恁麼會既不恁麼會又作麼生會乃。」
【
頌曰。

「　佛之一字不喜聞去年依舊今年春今年春間降大雪陸墓烏盆變白盆」
】
「趙州因大眾
晚㕘師曰今夜荅話去也有觧問者出來時
有一僧便出禮拜師曰比來拋磚引玉却引
淂箇𡐊子。

法眼問覺銕觜先師意作麼生
覺云如國家拜將相似乃問甚人去淂時有
人出云某甲去淂云爾去不淂法眼云我會
也。」
【
頌曰。
「　探竿影草幾人知正似將軍一面旗斬將安營都在我倒騎銕馬上湏弥(慈受深)」

「　千年田八百主誰當機辨來處趙州要荅話拋磚引墼子覺老話端倪如拜將相似去淂去不得言下分緇素箇裏高於萬仞峯不動纖毫擒佛祖(圓悟勤)」
】
「趙州上堂金佛不
度爐木佛不度火泥佛不度水真佛內裏坐。」

【頌曰。
「　泥佛不度水神光照天地立雪如未休何人不雕偽」

「　金佛不度爐人來訪子胡牌中數箇字清風何處無」

「　木佛不度火常思破竈墮杖子忽擊著方知孤負我(雪竇顯)」


「　併却泥佛金木佛趙州放出遼天鶻東西南北謾擡頭萬里重雲只一突(白雲端)」

「　泥佛不度水法華前陣曾止止君之退步若㕘詳不使縱然波浪起」

「　金佛不度爐海上江山入畫圖千手大悲徒着力却慚舜若眼眉麄木佛不度火多口阿師曾議過隈刀避箭不堪論無限英雄又蹉過(大溈秀)」

「　金佛木佛泥佛度爐度水度火盡入趙州紅爐烈𦦨光中鍜過一聲白雪陽春萬古無人能和(鼓山珪)」


「　九十七種妙相􂎁陸􂑆青難狀趙州眼目精
眀覷見心肝五臟(徑山杲)」

「　木佛不度火甘露臺前逢達磨惆悵洛陽人未來面壁九年空冷坐」

「　金佛不度爐坐嘆勞生走道途不向華山圖上看豈知潘閬到騎馿」

「　泥佛不度水一道靈光照天地堪羡玄沙老古錐不要南山要鼈鼻(三聖昌)」

「　三佛形容緫不真眼中瞳子面前人若能信淂家中寶啼鳥山花一樣春(冶父川)」

「　金佛不度爐風光滿帝都少年花酒客大醉幾人扶」

「　木佛不度火大士無人我毫𨤲念不差永刦遭覊鎻」

「　泥佛不度水眀月照千里風高古木秋凍盡長江底金佛不度爐窮源有處無木佛不度火渾崙咬不破泥佛不度水何處不是󲊛真佛屋裏坐趙州言是禍水牯會耕田黃牛能拽磨(常菴崇)」

「　金佛不度爐圓光爍太虗直下便薦得不用更躊躇木佛不度火院主眉毛墮烈𦦨亘天紅舍利無一顆泥佛不度水衲僧難下觜擬議隔千山迢迢十萬里真佛內裏坐趙州休話墮覿面便承當擡眸即蹉過金佛木佛泥佛穿來擲過閻浮更說真佛在內無端巳被塗糊(尼無著緫)」

「　真佛屋裏坐開口成話墮幸自可憐生教我說甚麼(月林觀)」

「　泥佛金佛木佛度水度火度爐妙體本來無處所莫將真佛強塗糊(天目禮)」
】
「趙州因尼問如何是
密密意師以手搯之尼曰和尚猶有這箇在
師曰却是你有這箇在。」
【
頌曰。

「　密密深深意最長幾人冷地錯啇量師姑若會趙州搯銕打心肝也斷膓(慈受深)」

「　兜羅綿樣硬贅頭河北風流老趙州醎處著塩淡添水軒頭一笑更無休(正堂辯)」

「　猛虎深藏淺草窠幾回眀月入煙蘿頂門縱有金剛眼未免當頭蹉過他(高峯妙)」
】
「趙州因僧辭師問甚處
去曰閩中去師曰彼中兵馬隘󲊛湏回避始
得曰向甚麼處回避師曰恰好。」
【
頌曰。
「　僧去閩中路不遙報言軍馬閙嘈嘈問師回避歸何處恰好安眠日正高(汾陽昭)」

「　聞說閩中兵馬多叮嚀遊子避干戈臨岐指箇藏身處無限雄師不柰何(正覺逸)」

「　七閩歸路日爭鋒回避湏教不見蹤恰好藏身何處是青山雲外萬千重(佛慧泉)」
】
「趙州因僧游五臺問一婆子
曰臺山路向甚麼處去婆曰驀直去僧便去
婆曰好箇師僧又恁麼去後有僧舉似師師
曰待我去勘過眀日師便去問臺山路向甚
麼處去婆曰驀直去師便去婆曰好箇師僧
又恁麼去師歸院謂僧曰臺山婆子為汝勘
破了也。」
【
頌曰。
「　臺山路上老婆禪南北東西萬萬千趙州勘破人難會來往草鞋徹底穿(汾陽昭)」

「　趙州勘破婆子葉落便合知秋天
下幾多禪客五湖四海悠悠(慈明圓)」

「　靈龜未兆無凶吉變動臨時在卜人路頭問破誰人委王老東村怒目嗔(投子青)」

「　趙州作者勘婆婆太平時代用干戈趙州收得龍泉劒掃盡煙塵揔是他(佛印元)」

「　僧問遊臺路婆直指不誤雖然徑直言柰緣多恁去」

「　趙州勘破歸會者憑何據月色曉堂分雲􂊂山岳露(浮山遠)」

「　傑出叢林是趙州老婆勘破沒來由而今四海清如鏡行人莫與路為讎(黃龍南)」

「　撥動干戈老趙州坐觀勝敗有良謀婆婆勘破人誰委多少禪流錯路頭(海印信)」

「　趙州勘破老婆禪語默分明在目前近日五湖㕘學者剛於岐路走如𤇆(淨照臻)」

「　言中辨的老禪和驀直臺山路不蹉勘破却回人莫問岳陽船子洞庭波(雲峯恱)」

「　昔日趙州為主將老婆戰罷許誰評而今何事臺山路却被時人取次行(大溈秀)」

「　臺山一路去悠悠親到還他古趙州勘破老婆回首日長江依舊向東流(佛慧泉)」


「　干戈中立太平基塊雨條風勝古時婆子為君勘破了趙州脚跡少人知(白雲端)」

「　何事趙州婆子話雄雄今古振嘉聲高空有月千門閉大道無人獨自行(保寧勇)」

「　趙州一勘老婆也千古英風價轉新南去北來由未薦臺山從此長荊榛(照覺揔)」

「　似狂不狂趙州老或凢
或聖人誰曉是非長短任君裁婆子被伊勘破了(真淨文)」

「　趙州問路婆子荅云直與麼去皆云勘破老婆婆子無你雪處同道者相共舉(景福順)」

「　勘破不勘破婆子能招禍直饒千眼補陁人也是大蟲看水磨(雲居祐)」

「　趙州勘破事非真走殺臺山路上人要識婆婆親指處一回舉首一回新(地藏恩)」

「　臺山路上婆往往人問過末後趙州知一言便勘破(雲盖智)」


「　是箇遊臺發問端婆婆指路盡顢頇可憐眼裏無筋骨却把時人一樣看(佛國白)」

「　撥動煙塵老古錐坐觀勝負有誰知從來古路平如掌自是行人不見歸(圓覺演)」

「　婆指臺山路不差游人恁麼去無涯趙州勘破歸來後四海五湖同一家(草堂清)」

「　驀直臺山路不迂趙州親去定賢愚古今來往何妨礙未透金塵終是麄(三祖宗)」

「　臺山山下路崎嶇多少行人在半途五里牌邊相借問不知駑馬是龍駒(上方益)」

「　臺山路上白頭婆無限行人幾度過直道玄關人不曉趙州特地斷誵訛(雲溪恭)」

「　叢林老作是無儔凜凜威風四百州一擊銕関曾粉碎恩大難將雨露酬(真如喆)」

「　驀直去驀直去不逐指頭不行舊路大丈夫漢乾坤獨步(兜率恱)」

「　本欲平夷道路反成土上加泥而今五湖四海剛被勘婆話迷(圓通仙)」

「　臺山有
路是人過兩兩三三借問多要識趙州親勘破舌頭無骨柰渠何(成枯木)」

「　高握金鞭出禁城霜風凜凜馬蹄輕𤇆塵掃盡歸來後四海行人賀太平(普融平)」

「　五臺山路入嵯峨驀直饒聲指似他更有趙州多事漢歸來道我勘婆婆(張無盡)」

「　勘破誰知老趙州玉鞭鞭起臥金牛臺山今古行人口笑飲清風味轉幽(長靈卓)」

「　兩重問荅絕誵訛趙老於中却勘婆若不全身探虎􂕷安能徹底驗仙陁(禾山方)」

「　趙州親勘破臺山勿兩岐只這老婆子踪跡少人知(佛心才)」

「　燕趙當年有一僧干戈聚裏等聞行定亂不携三尺劒至今天下絕攙搶(寶峯祥)」

「　老婆心切勿交加要路逢渠指不差休問禹門求變化風雷只在葛洪家(旻古佛)」

「　趙州勘破路難過無限平人走似梭日暮臺山空寂寂至今猶未絕誵訛(少林通)」

「　臺山路上老婆禪驀直教人好進前頼得趙州親勘破從茲四海路平然(雲盖昌)」

「　行路難行路難最難難過是臺山唯有趙州公驗正昂頭掉臂緫閑閑緫閑閑遂府出鉢盂(湛堂凖)」

「　臺山一路坦平自是行人不慣明鏡醜婦之冤智者愚人之患(踈山常)」

「　臺山古路是人游箇箇尋婆問路頭堪笑趙州纔勘破寥寥千古使人愁(踈山如)」

「　玉簫吹作鳳鸞吟惹動遊人離別
心一陣東風捲寨廓四方八面少知音(佛智裕)」

「　臺山路坦平婆子苦啇量趙州勘破了清風滿大唐(高菴悟)」

「　天下禪和說勘破爭知趙州巳話墮引得兒孫不丈夫人人黠過冷地臥(山杲)」

「　劈面三拳連腮七掌盡大地人不知痛痒(鼓山珪)」

「　臺山路上人難進獨有趙州親到來勘破老婆回首處從此行人眼不開(椘安方)」

「　指路婆婆在五臺禪人到此盡癡獃一拳打破扶桑國杲日當空照九垓(西蜀廣道者)」

「　老婆元是魔王脚三軍不動旗閃爍趙州無柄銕掃菷掃蕩煙塵空索索(石頭回)」

「　婆子只知指路雞犬被人偷去直得趙州勘了這回緊閉門戶(戲魚靜二)」

「　趙州老老大大不觧山中打坐自言去勘婆子倒被婆子勘破善繫無繩約善行無轍迹不戰屈人兵直面當機疾老婆勘破五臺山有誰㕘透趙州関(圓悟勤)」

「　年老成精不謬傳趙州古佛嗣南泉招魂喪命因圖象良馬追風累索牽勘破了老婆禪說向人前不直錢(天童覺)」

「　賊是小人智過君子大𡚶語成便白拈去膽大心麄無󲊛會處稽首趙州大法王主(典牛游)」

「　大用全提似海深魔軍戰退鬼難禁趙州勘破婆婆處草偃風行無處尋(南堂興)」

「　趙州老子爛泥裏剌勘破老婆藂林受賜」

「　婆婆不在五臺
山平地行人作易難驀直坦然今古路區區却過趙州関(雪竇宗)」

「　臺山路驀直去趙老見婆無別語勘破回來知不知莫信閑人說是非(冶父川)」

「　三月春光上國游祥雲瑞氣𤨏龍樓親從宣德門前過更問行人覔汴州(文殊道)」

「　婆子幾年尋劒客趙州勘破有誵訛觧使不由家富貴風流何在著衣多(訥堂思)」

「　一按牛喫草一與賊過梯早知燈是火飯熟也多時(遯菴演)」

「　干戈中有太平基不用干戈始淂之若無舉鼎拔山力千里烏騅不易騎(明大禪)」

「　四海同一家兩口同一舌趙州勘婆了有理向誰說(卍菴顏)」

「　踞坐臺山古路頭往來雲衲被戈矛趙州提起那羅箭穿過髑髏即便休(尼無著揔)」

「　天高地厚人難見海闊山遙只自知勘破却回休借問得便冝是落便冝(密菴傑)」

「　趙州舌頭連天老婆眉毛覆地分明勘破歸來無限平人瞌睡(妙慧尼淨智)」

「　趙州勘破百發百中趂淂老鼠打破油甕(佛照光)」

「　村婆暴富誑諕􂿋閻趙州賣俏矢上加尖(或菴軆)」

「　驀直驀直青天白日勘破了也一文不直(月林觀)」

「　本是山中人愛說山中話五月賣松風人間𢙢無價(蒙菴岳)」

「　臺山路上箇婆婆平地無風起丈波下却斗門通底閘更無一滴到黃河(無凖範)」

「　勘破婆子面青眼黑趙州老
漢謾我不淂(文殊業)」

「　趙州言勘破心頭打額頭如何無轉智特地覔冤讎(野雲南)」
】
「趙州問
僧甚處來僧云摘茶來師曰閑。」
【
頌曰。
「　○道著不著何處摸索背後龍鱗面前驢脚反身筋斗孤雲野鶴阿呵呵(雲盖智)」
】
「趙州一日敲火
問僧曰老僧喚作火汝喚作甚麼僧無語師
曰不識玄旨徒勞念靜。」
【
頌曰。
「　二趙州眼放光爍破四天下鉢盂上安柄至今成話欛(老衲證)」

「　直下是非著不淂著不淂處好承當木人昨夜通消息南海波斯過大唐(野菴璇)」
】
「趙州
因一婆子令人送錢請轉藏經師受施了却
下禪床轉一匝乃曰傳語婆轉藏經巳竟其
人回舉似婆婆曰比來請轉全藏如何秪為
轉半藏。」
【
頌曰。
「　一走下禪床行一轉看了如來五千卷婆子年高眼尚明夜深月下穿針線(慈受深)」

「　左轉右轉金剛寶劒全藏半藏由基發箭紅心心裏中紅心驚淂湏彌頭倒旋(正堂辯)」

「　趙州一匝天輪轉婆子知音未足酬普為人天開正眼大千沙界一毫收(足菴鑑)」

「　不知兀坐常輪轉空下禪床繞一遭背面却言虧一半老婆𢙣業自家招(天目禮)」

「　趙州劒氣衝牛斗婆子神符懸肘後一條拄杖兩人扶好手手中誇好手(殺六巖輝)」
】
「趙州因僧侍次
遂指火問曰這箇是火󲊛不淂喚作火老僧
道了也僧無對復筴起火曰會麼曰不會師
曰此去舒州有投子和尚汝往禮拜問之必
為汝說因緣相契不用更來不相契却來其
僧到投子子問近離甚處曰趙州子曰趙州
有何言句僧舉前話子曰汝會麼曰不會乞
師指示子下禪床行三步却坐問曰會麼曰
不會子曰你歸舉似趙州其僧却回舉似師
師曰還會麼曰不會師曰投子與麼不較多
也。」
【
頌曰。
「　二我喚作火汝即不可巳道了也喚作甚麼(楊無為)」

「　趙州喚作火全身入荒草我今不是渠渠今正是我(月林觀)」
】
「趙州回僧問
如何是祖師西來意師曰𨓍前栢樹子曰和
尚莫將境示人師曰我不將境示人曰如何
是祖師西來意師曰庭前栢樹子。」
【
頌曰。
「　○庭前栢樹地中生不假牛犂嶺上耕正示西來千種路欝密稠林是眼睛(汾陽昭)」

「　庭前栢樹趙州道廬陵米價吉陽敷三嵗兒童皆念得八十翁翁會也無(浮山遠)」

「　趙州庭前栢天下走禪客養子莫教大大了作家賊(慈明圓)」

「　七百甲子老禪和安貼家邦苦是他人問西來指庭栢却令天下動干戈(雪竇顯)」

「　千里靈機不易親龍生龍子莫回循趙州奪淂連城璧秦主相如緫喪身○入門何必辨來機老倒禪和不自知栢樹庭前剛指示反令平地下
針錐(雲峯恱)」

「　趙州有語庭前栢禪者相傳古到今摘葉尋枝雖有觧湏知獨樹不成林(黃龍南三)」

「　庭栢蒼蒼示祖心趙州此話播藂林盤根抱莭在金地禪者休於格外尋○萬木隨時有彫喪趙州𨓍栢鎮長榮不獨凌霜抱真莭幾奏清音對月明○趙州全不犯工夫覿面寧存細與麄重疊示君君不見𨓍前栢樹本來無(兜率恱)」

「　深院盤根翠色幽老師曾指示禪流年年不改凌霜莭下載清風何日休(正覺逸)」

「　趙州𨓍前栢三冬刮地寒處處綠楊堪繫馬家家門首透長安(天衣懷)」

「　人問𨓍前栢予是嶺南客反憶臘月天雪裏梅花拆(海印信)」

「　僧問西來意趙州栢樹𨠩皮下若有血官差不自由(翠巖真)」

「　青青庭栢何年植祖意分眀示趙州海變桑田有窮刦靈苗無影不凋秋(照覺緫)」

「　造化無私不思力一一青青嵗寒色長短大小在目前可笑時人會不淂(真淨文)」

「　趙州𨓍栢衲僧苦厄井口轆轤橫吞不淂(野軒遵)」

「　庭前栢樹示禪流幾箇親曾見趙州眀年更有新條在惱亂春風卒未休(保寧勇)」

「　趙州庭下栢森森摘葉尋枝古到今眀眼衲僧如覷著西來祖意合平沉(無為)」

「　趙州庭栢森然直露滴風清添翠色摘葉尋枝不可求盤根萬古終無極(大溈秀)」

「　真箇恠時
方識恠是精靈眼識精靈時人不會西來旨只看青青栢在庭(佛國白)」

「　羚羊掛角絕狐疑翠栢庭前演妙機此道不將人境會杲天紅日夜長輝(羅漢南)」

「　舌頭無骨趙州老栢樹庭前說向渠好是晚來無限意𠴨𠴨啼鳥噪禪居(三祖宗)」

「　萬里長空雨霽時一輪眀月暎清輝浮雲掩斷千人目淂見姮娥面者稀(佛鑑勤)」

「　庭前栢樹子少悟出常情雨過山添翠雲􂊂日月眀(湛堂凖)」

「　青青庭栢指西來趙老門風八字開嵗寒枝有深深意誰把靈根著處栽(佛燈珣)」

「　西來祖意問如何栢樹庭前指似他射虎不真徒沒羽至今天下有誵訛(踈山如)」

「　天下禪和咬少林趙州有語庭前栢庭前栢老倒禪和眼赫赤不善東西失本源屈我觀音作胡客(五祖戒)」

「　趙州庭前栢衲僧皆罔測一堂雲水僧盡是十方客(琅琊斍)」

「　趙州庭前栢眼裏電光掣雲外往來多村翁行步劣(道吾真)」

「　一兔橫身當古路蒼鷹纔見便生擒後來獵犬無靈性空向枯椿舊處尋(承天宗)」


「　蘇武不拜韓信臨朝恁麼會淂十萬迢迢(瞞菴成)」

「　庭前栢樹宿根深葉葉真珠寸寸金佛祖長長出不淂千古萬古只如今(南堂興)」

「　打人罵人易勸人除却難不識饒人處急水下高灘(崇覺空)」

「　趙州庭栢說向禪客黑漆屏風
松蘿亮隔(佛日才)」

「　百寶光攢無見頂是大神咒最靈奇揭諦波羅僧揭諦石人半夜失烏雞(正堂辨)」

「　庭前栢樹子不是祖師心莫執一時見便忘千古音(龍牙言)」

「　庭前栢樹子分眀向君舉大雪滿長安燈籠吞佛祖(塗毒䇿)」

「　靜鞭聲裏駕頭來緊握雙拳打不開打淂開雲壓香塵何處是靜鞭聲裏駕頭來(瞎堂遠)」

「　西來祖意𨓍前栢鼻孔寥寥對眼睛落地枯枝纔𨁝跳松蘿亮隔笑掀騰(天童凈)」

「　庭前栢樹子一二三四五竇八布衫穿禾山觧打鼓(石菴玿)」

「　快人一言快馬一鞭趙州𨓍栢洗脚上船(退菴奇)」
】
「清涼法眼禪師舉栢樹子話問覺
銕觜承聞趙州有此話是否覺曰先師無此
語莫謗先師好眼曰真師子兒。」
【
頌曰。
「　庭前栢樹子趙州無此語承言湏會宗勿自立䂓矩(佛印元)」

「　僧問西來栢樹酬何必斯言謗趙州令人長憶清涼老一句當年喚轉頭(大溈秀)」

「　新羅鷂子剌天飛鈍鳥籬邊懞不去趙州庭栢一何高誰道先師無此語(白雲端)」

「　日炙風吹瘦影孤趙州嘗指倚𨓍株昇元大小清凉老未會先師此語無(正斍逸)」

「　趙州無語幾人知江北江南見者稀山寺桃花復何在相逢空愛白公詩(大洪遂)」

「　庭前栢樹子趙州無此語若是本色人直下未相許(真凈文)」

「　誰道
先師無此語焦尾大䖝元是虎胡蜂不戀舊時窠猛將豈在家中死急着眼却回􂎁若會截流那下去匝地清風隨步舉(慧通旦)」

「　趙州𨓍前栢樹子崑崙眼睛如點漆笑他法眼謗先師覺公心苦口如蜜(雪堂行)」

「　行主無人能賽姐姐更是好手騰身百尺竿頭打箇背翻筋斗(正堂辨)」

「　趙州有箇栢樹話禪客相傳遍天下多是摘葉與尋枝不能直向根源會覺公說道無此語正是惡言當面罵禪人若具通方眼好向此中辨真假(文殊道)」

「　一人背手抽金鏃一人反身控角弓南北東西𥪰頭看果然一鴈落寒空(巳菴深)」
】
「葉縣省和尚回僧
問栢樹子話省曰我不辭與汝說還信麼曰
和尚重言爭敢不信省曰汝還聞簷頭雨滴
聲麼其僧豁然不覺失聲云㖿省曰汝見箇
甚麼道理僧以頌對云簷頭雨滴分眀歷歷
打破乹坤當下心息。」
【
頌曰。
「　一庭前栢樹子簷頭雨滴聲風來荷折柄千古意分明○簷頭滴滴分明歷歷碧眼黃頭二俱不識識不識普天匝地成狼籍(東山源)」
】

「趙州問僧發足甚處曰雪峯師曰雪峯有何
言句示人曰尋常道盡十方世界是沙門一
隻眼󲊛等諸人向甚處屙師曰闍𥟖若回寄
箇鍬子去。」
【
頌曰。
「　南望雪峯由萬里北游未
踏趙州關賺他一隻破鍬子二百餘年去不還(正覺逸)」

「　石橋一路滑如荅閩嶺風高凍不開相見盡言游歷去幾人曾到雪峯來(佛慧泉)」

「　沙門隻眼不容物萬象森羅從彼出鍬子何人識趙州放行底事湏綿密(海印信)」

「　大地是眼何處屙天下不柰雪老何趙州寄箇鍬子去方淂此語圓堶堶(鼓山珪)」

「　大地是眼沒處屙衲僧到此便聱訛湏知別有安身訣會淂安身事更多(咄)鍬子安著在甚麼處(照堂一)」


「　雪峯何處屙趙州寄鍬子沙門一隻眼狼籍乃如此阿呵呵大唐國裏鼓聲起新羅國裏舞婆娑(別峯印)」

「　大地一隻眼誰敢屙其中鍬子寄將去那知到雪峯(橫川珙)」
】

「趙州謂眾曰我向行脚到南方火爐頭有箇
無賔主話直至如今無人舉著。」
【
頌曰。
「　蒙頭不覺齁齁睡開眼從教𦦨𦦨紅若謂平常便無事湏防豆爆冷灰中(心聞貴)」

「　○無賔主話意深深流落藂林古到今火冷灰寒口掛壁衲僧凍死不知心(石田薰)」
】

「趙州上堂至道無難唯嫌揀擇纔有語言是
揀擇是眀白老僧不在眀白裏是汝還護惜
也無時有僧問既不在眀白裏護惜箇甚麼
師曰我亦不知僧曰和尚既不知為甚麼不
在眀白裏師曰問事即淂禮拜了退。」
【
○頌曰。

「　至道無難言端語端一有多種二無兩般天際日上月下檻前山深水寒髑髏識盡喜何立枯木龍吟消未乾難難揀擇眀白君自看(雪竇顯)」

「　至簡至易同天同地揀擇眀白云何護惜口似椎眼如眉涉語默蚿怜夔堪笑卞和三獻玉縱榮刖却一雙足(圓悟勤)」

「　世間無物可羅籠獨有嵳峩萬仞峯忽若有人猛推落騰身雲外不留蹤(隨菴緣)」

「　至道無難萬水千山唯嫌揀擇鵠黑烏白纔有是非還護惜不會不知全得力眀白裏頭如放行腰金猶頌青青麥(月堂昌)」

「　亂撒眀珠顆顆晶走盤應不貴金聲誰家女子能針線一串穿來不剩星(無菴全)」
】
「趙州因僧問至道無難唯嫌
揀擇是時人窠窟否師曰曾有人問我老僧
直淂五年分踈不下。」
【
頌曰。
「　象王嚬呻師子哮吼無味之談塞斷人口南北東西烏飛兔走(雪竇顯)」

「　分踈不下五年強一葉舟中載大唐渺渺兀然波浪裏誰知別有好思量(白雲端)」

「　五年分踈不下一句元無縫罅只知推過啇量誰信分眀𨠩價玲瓏底相知莽鹵底相訝寧可與曉事人相罵不可共不曉事人說話(天童覺)」

「　五年分踈不下往往反成話􂿌湏知至道無難於此誰知縫罅(佛鑑勤)」

「　天雷如皷雲騰致雨雨霽雲收新月一鈎至道無難
唯嫌揀擇五年分踈太隔脉東海鯉魚多赤稍南山大蟲有白額(月堂昌)」

「　風雨濛濛烏雲靉靉贔屭上山狐狸入海隨後追尋龍王不在(咄)(獃堂定)」

「　天高地厚尋常事海𤄃山重更要論霹靂震摧山鬼􂿄獨携霜劒定乾坤(無菴全)」
】
「趙州因僧問至道無難唯嫌揀擇
如何是不揀擇師曰天上天下唯吾獨尊曰
此猶是揀擇師曰田厙奴甚處是揀擇僧無
語。」
【
頌曰。
「　似海之深如山之固蚊虻弄空裏猛風螻蟻撼於銕柱揀𠔃擇𠔃當軒布鼓(雪竇顯)」

「　團團秋月印天心是物前頭有一輪入􂕷蝦䗫無出路却冤天道不平勻(白雲端)」

「　金毛師子大開口門天旋地轉雷擊電奔脩羅喪膽外道亾䰟含靈蠢動莫不沾恩(佛鑑勤)」


「　當門一脉透長安游子空嗟行路難不是人前誇俏措金鎚擊碎萬重関(無庵全)」
】

「趙州因僧問至道無難唯嫌揀擇纔有語言
是揀擇和尚如何為人師曰何不引盡此語
曰某甲秪念淂到這裏師曰至道無難唯嫌
揀擇。」
【
頌曰。
「　水灑不著風吹不入虎步龍行鬼號神泣頭長三尺知是誰相對無言獨是立(雪竇顯)」

「　驅山塞海也尋常所至文眀始是王但見皇風成一片不知何處有封疆(白雲端)」

「　針線工夫妙入神㳂情接意一何親太平
胡越無疆界誰是南人與北人(佛鑑勤)」

「　紫綾紅錦青絲線巧手織來成一片其中縫罅不能無爭柰時人見不見(龍門遠)」

「　曰曖風和鶯囀新柳垂金線繫東君東君不惜無私力一點花紅一點春(無菴全)」
】
「趙州因僧問如
何是道師曰墻外底曰某甲不問這箇道師
曰󲊛問那箇道曰大道師曰大道透長安。」
【
頌
曰。
「　知道還他老倒翁親言相指事匆匆関山路遠終湏到一徑長遙君任通(投子青)」

「　趙老家風不熱謾問他大道荅長安有誰平步歸家去多是區區自作難(水菴一)」

「　大道透長安言端語亦端臘盡雪消去春來依舊寒(松源岳)」
】
「趙州因僧問道人相見時如何師曰
呈漆噐。」
【
頌曰。
「　作家相見時堂堂呈漆噐烏龜落漆桶也有苐一義(南堂興)」

「　潄石泠泠古澗陰喬松千尺帶寒青多應只看昂霄操誰信根頭有茯苓(南叟茂)」

「　道人相見問如何舉手寒溫事巳多老倒趙州呈漆噐岳陽船子洞庭波」
】
「趙州因僧問白雲自在時
如何師曰爭似春風處處閑。」
【
頌曰。
「　爭似春風處處閑花開花落豈相関白雲自在猶難擬飄鼓無心滿世間(佛印元)」
】
「趙州因僧問
祖意教意是同是別師曰會淂祖師意便是
教意。」
【
頌曰。
「　波斯讀梵字冥窑人作詩烏頭
彷彿附子依俙竹密不妨流水過山高豈礙白雲飛(湛堂凖)」
】
「趙州回與文遠行乃指一
片地曰這裏好造箇巡鋪文遠便去路傍立
曰把將公驗來師遂與一摑曰公驗分明過。」

【頌曰。
「　雖然公驗各隨身去住皆由守鋪人踏破草鞋歸去後落花啼鳥一般春(佛鑑勤)」


「　天子居閙市裏山僧在百草頭擺手御街來往不怕巡火所由(鼓山珪)」

「　一正一邪一倒一起文遠趙州靴裏動指(徑山杲)」

「　鑽頭閙藍遠侍者剌腦膠盆老趙州兩箇人前誇好手而皮三寸不知羞(蒙菴聦)」
】
「趙州因僧問如何
是祖師西來意師曰板齒生毛。」
【
頌曰。
「　九年面壁自虗淹爭似當初一句傳板齒生毛猶可事石人踏破謝家船(投子青)」
】

「趙州與文遠論義曰闘劣不闘勝勝者輪果
子遠曰請和尚立義師曰我是一頭驢遠曰
我是驢胄師曰我是馿糞遠曰我是糞中蟲
師曰󲊛在彼中作甚麼遠曰我在彼中過夏
師曰把將菓子來。」
【
頌曰。
「　兩陣交鋒勢莫窮信旗獵獵卷秋風邊庭不用深深入勒馬歸來却有功(慈受深)」

「　趙州老古錐家風継金粟文遠小廝兒􂿄中師子属共撫無絃琴同唱還鄉曲花簇簇錦簇簇一片好良田瞥尓生荊𣗥赤脚漢趂兔著靴人喫肉(南堂興)」
】

「趙州囙僧問如何是佛師曰殿裏底曰殿裏
者豈不是泥龕塑像師曰是曰如何是佛師
曰殿裏底。」
【
頌曰。
「　酸甜滋味本天然帶葉連枝顆顆圓南贍部洲人未識菴摩羅果信虗傳(保寧勇)」

「　不立孤危機本峻趙州老子玉無瑕當頭指出殿裏底剗盡茫茫眼裏花(雪堂行)」

「　如何是佛殿裏底世出世間難可比萬國同歌河海清稽首拜手元是󲊛(月林觀)」

「　一尊殿裏佛兩度放毫光凖擬酬高價無疑亂度量(蒙菴聡)」
】
「趙州因學人問乍入叢林乞師
指示師曰喫粥了也未曰喫粥了也師曰洗
鉢盂去其僧忽然省悟。」
【
頌曰。
「　床窄先臥粥稀後坐濟濟鏘鏘瀟瀟洒洒要會趙州洗鉢盂了事沙彌消一箇(泉大道)」

「　梅花落盡杏花披未免春風著出被一氣不言含有象萬靈何處謝無私(白雲端)」

「　粥了令教洗鉢盂麄心往往更心麄直饒到此分眀了也是平生不丈夫(佛陀遜)」

「　趙州喫粥話尋常問禪客心若不負人靣上無慚色(雲盖智)」

「　喫粥了也洗鉢盂家常逐日最相於西來何處半零落六祖癡頑不讀書(三祖宗二)」

「　乍入藂林伸一問鉢盂洗却更何疑從前官路無迂曲底事游人不見歸」

「　乍入藂林乞指示大施門開無擁滯往往靈山受記人未有如斯箇次苐(正斍
逸)」

「　粥了尋常洗鉢盂柰何依樣畫葫蘆靈光洞徹河沙界是則名為大丈夫(雲居祐)」

「　喫粥了洗鉢盂何曾指示曹溪路謾言隨眾三十年記淂展單忘却筯(楊無為)」

「　之乎者也衲僧鼻孔大頭向下禪人若也不會問取東村王大姐(湛堂凖)」

「　粥了令教洗鉢盂趙州此語不相辜茫茫宇宙人無數幾箇男兒是丈夫(慈受深)」

「　粥了令教洗鉢盂豁然心地自相符而今叅飽藂林客且道其間有悟無(天童斍)」

「　乍入藂林問作家由來枯木別抽芽鉢盂洗了相逢著又淂濃烹一椀茶(長靈卓)」

「　大隱居廛小隱山世人無路淂相干五湖禪客朝朝用誰觧回頭子細看(草堂清)」

「　叢林乍入問來由喫粥無過洗鉢休有意氣時添意氣不風流處也風流(開福寧)」

「　宗師垂手貴天真肯事雕蟲篆刻新只向平田淺草處等閑推出玉麒麟(佛性泰)」

「　推窮物理成家計會合時機便識心多謝春風無厚薄貧家桃李也成陰(護國元)」

「　開單展鉢每相親十二時中處處真直下要眀端的旨韶陽句外露全身(保寧勇)」

「　喫粥了也未誰道趙州有指示粥後還教洗鉢盂敢問諸人悟也無趙州老孰為儔把断要津水逆流伶俐衲僧纔眨眼釣魚船子下楊州(龍門遠)」

「　趙州指示洗鉢盂衲子奔馳枉費工
日用不知何處覔分眀說向似盲聾(南堂興)」


「　喫粥了也洗鉢盂巳是分眀說向渠有時冷地思量著點鐵成金舉世無(月林觀)」

「　十方通透八靣玲瓏駿駒顧影狐兔潛蹤(尼無著捴)」


「　粥了令教洗鉢盂銕船無底要人扶片帆高掛乘風便截海湏還大丈夫(密菴傑)」

「　乍入藂林乞師指示拈出鉢盂令去洗行盡千山與萬山回頭撞著自家底不湏指不湏洗烜爀靈光照天地而今高掛在虗空長靈室內展脚睡(文殊道)」

「　相逢陪酒又陪歌醉倒家中要我駞駞到家中猶罵詈不知醒後又如何(且菴仁)」

「　只為分眀極反令所淂遲早知燈是火飯熟也多時(無門開)」

「　鶴立松梢月魚行水底天風光都占断不費一文錢(息菴觀)」

「　只將乍入來伸請一到叢林志便高喫粥了也洗鉢去宗師不用更忉忉(橫川珙)」
】

禪宗頌古聮珠通集卷第九　　　　田二

禪宗頌古聮珠通集卷第十　　　　田三
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下第四世
  
  * 趙州諗(三十四則)
  * 附京兆寬(一則)
  * 芙蓉訓(二則)
  * 大禪佛(一則)
  * 普化(六則)
  * 秘魔岩(一則)
  * 祇林(一則)
  * 公畿(一則)

「趙州因僧問久嚮趙州石橋到來只見畧彴
師曰汝秖見畧彴且不見石橋曰如何是石
橋師曰度驢度馬。」
【
頌曰。
「　趙州石橋本無星急水游魚不易停橋上只觀驢馬迹誰人敢向御街行(比塔祚)」

「　孤危不立道方高入海還須釣巨鼇堪笑同時灌溪老觧云劈箭亦徒勞(雪竇顯)」

「　我愛趙州對揚瀟洒僧問石橋度驢度馬碧眼胡僧笑點頭其餘誰是知音者(地藏恩)」

「　異𩔗渠行李心真出語親隨流自得妙到岸不迷津(京兆府天寧璉)」

「　長鯨巳壓浪頭飛跛鼈橋邊尚碾泥度馬度驢難觧會綠楊影裏路東西(地藏恩)」

「　趙州石橋只見畧彴度驢度馬應病與藥換步移身在富全貧當頭如認著東魯問西秦(月堂昌)」
】

「趙州聞沙彌喝㕘向侍者曰教伊去侍者乃
教去沙彌便珍重師曰沙彌淂入門侍者在
門外。」
【
頌曰。
「　得入門在門外說向人人不會更高聲我耳背(鼓山珪)」

「　瑟瑟風松蕭蕭雨檜
師子咬人韓驢逐塊(徑山杲)」
】

「趙州因僧問狗子還有佛性也無師曰無曰
上至諸佛下至螻蟻皆有佛性狗子為甚麼
却無師曰為伊有業識性在。

又問狗子還
有佛性也無師曰有曰既有為什麼入這皮
袋裏來師曰知而故犯。」
【
頌曰。
「　大用全機得自由有無雙放却雙􂊂幾多業識逢人犬從此時時憶趙州(佛印元)」

「　少年學觧昧宗途老倒依還滯有無古佛純金誰辨色惑為機智競躊躇(圓通秀)」

「　有無雙放復雙收趙老機關世莫儔試上海門高處望千江萬𣲖盡東流(普融平)」

「　趙州口裏有雌黃句下誰人見短長堪笑幾多逐塊狗夜深無故吠虗堂(慈受深)」


「　道有道無無剩語千呼萬喚不回頭尋香逐氣隨他去空使流光暗度秋(成枯木)」

「　有佛性無佛性正却倒倒却正踏破澄潭水拗折無星秤火熱水靣紅橛從空裏釘肯𩔗盲龜嚙死蛇一對牙関緊咬定(正覺逸)」

「　趙州古佛言言中的話有話無燕金趙璧更有布衫重七斤天上人間無價直(地藏恩)」

「　佛性分明脫有無醋酸何用掛葫蘆薄霧輕烟留不住扁舟巳過洞庭湖(瞎堂遠)」

「　狗子佛性無狗子佛性有從來只向兩頭走未能一鏃破雙関業識依前還作狗(本覺二)」

「　狗子佛性有毘盧愛飲
彌勒酒狗子佛性無文殊醉倒普賢扶扶到家中全酩酊胡言漢語罵妻奴(正堂辨)」

「　無直路却縈紆趙州東壁上依舊挂葫蘆有張公喫村酒李公醉不醒面南看北斗(石菴玿)」

「　狗子佛性無斫額路上逢子胡業識性在遭一口大地全無碧眼胡狗子佛性有春風吹動千株柳知而故犯可憐生一一靣南看北斗(無菴全)」

「　狗子佛性全提正令纔涉有無喪身失命(無門開)」
】
「趙州因僧問狗子還有佛性
也無師曰無。」
【
頌曰。
「　言有業識在誰云意不深海枯終見底人死不知心(真淨文)」

「　趙州露刃劒寒霜光𦦨𦦨更擬問如何分身作數叚(五祖演)」

「　力壯年高膽更雄清風隨虎雲從龍啀喍無限尋聲跡掛角羚羊不見蹤(寶峯祥)」


「　宣德門前過回頭便招禍若要無事時且㱕堂裏坐(鼓山珪)」

「　有問狗佛性趙州荅曰無言下滅胡族猶為不丈夫(徑山杲)」

「　狗子無佛性慈悲似海深尋言逐句者埋沒丈夫心(踈山如)」

「　狗子佛性無寶劒出䂓模落在將軍手橫按立當途(椘安方)」

「　問頭既實荅亦堪誇洛陽雖好爭似我家趙州苦口太饒舌儂家信手摘楊花(大溈智)」

「　趙州狗子無佛性七佛如來合掌聽湏弥岌㟧舞三臺海水騰波行正令(南堂興)」

「　趙州狗子無佛性萬疊青山藏古鏡
赤脚波斯入大唐八臂那吒行正令(稠巖贇)」


「　乙已大人丘叢林為寇讎利牙如劒㦸生殺有來由(南巖勝)」

「　至道無難言端語端趙州開口露出心肝(典牛游)」

「　連馬連人劈一刀虗空迸血湧波濤千千萬萬人爭看誰觧分開盖膽毛(中菴空)」

「　銕壁銀山一箭穿過潦倒趙州口能招禍(尼無著捴)」

「　狗子無佛性全提摩竭令纔擬犯鋒鋩喪却窮性命(潛菴光)」

「　貧無所依兩親相擊旱地雷聲青天霹靂(或菴軆)」

「　狗子佛性無老蚌吐眀珠西川鳴杜宇江南啼鷓鴣(文殊道)」

「　趙州狗子無佛性當空掘出秦時鏡光眀渾不見星兒上下四維俱徹暎(誰菴演)」

「　狗子無佛性殺人便償命苦痛萬千般囙邪却打正(密菴傑)」

「　大食波斯飲百盃停停把柂萬人魁逆風使過黃牛峽不問瞿塘灔澦堆(東山空)」

「　狗子無佛性打破大圓鏡七九六十三一切智清淨(咦菴鑒)」

「　狗子無佛性羅睺星入命不打殺別人被人打殺定(南記)」


「　狗子佛性無門上釘桃符千邪俱不入百恠盡消除(松源岳)」

「　狗子無佛性泥捏活大聖不是泗州人說著也不信(別峯雲)」

「　狗子無佛性勸君不用舉欲透萬重關湏是千鈞弩(己菴深)」


「　二十四州鐵鑄成一箇錯𩗺在大街路無人踏淂着(即菴然)」

「　狗子佛性無還他大丈夫是
非雖入耳東壁挂葫蘆(朴翁銛)」

「　無之一字殺人無數多少英雄橫屍當路(鉄山仁)」

「　二八佳人剌綉遲紫𠛼花下囀黃鸝可憐無限傷春意盡在停針不語時(􂢭堂仁)」

「　利刀截斷命根跳出狐群狗隊拈起萬煆蒺蔾鐵額銅頭粉碎(石菴玿)」

「　趙州曰無崖崩石裂未舉先知只淂一橛(少室睦)」

「　狗子佛性趙州無呂公一箇藥葫蘆接來醫却人間病大死一回方見渠(葛廬覃)」

「　狗子無佛性干將入椘庭一禪三首落千古淂虗名(千峯琬)」
】

「京兆寬囙問狗子還有佛性也無師曰有曰
和尚還有也無師曰無曰一切眾生皆有佛
性和尚為甚麼却無師曰我非眾生曰既非
眾生莫是佛否師曰不是佛曰畢竟是何物
師曰亦不是物曰可見可思否師曰思之不
可及見之不可議是名不可思議。」
【
頌曰。
「　拈却這僧問去却京兆荅浩歌歸去來清風遍六合(五祖演)」

「　裂破湏弥鼻孔踏反大海乾坤面前百千諸佛盡是我家兒孫(椘安方)」
】

「趙州問一婆子甚麼處去曰偷趙州筍去師
曰忽遇趙州又作麼生婆便與一掌師休去。」

【頌曰。
「　彎弓直勢射難當䧟虎之機理最長雖是貪他一粒米誰知失却半年粮(海印信)」

「　趙州筍被婆偷去遭摑如何肯便休合出手時
湏出手淂抽頭處且抽頭(野軒遵)」

「　趙州老捉箇賊當面勘渠返遭一摑賊不成罪歸已天下衲僧知幾幾(地藏恩)」

「　趙州挨拶老婆時迦葉難陁盡皺眉却被老婆揮一掌從來多事落便冝(張無盡)」

「　從來柔弱勝剛強捉賊分眀巳見贓當下被他揮一掌猶如啞子喫生薑(佛鑑勤)」

「　虎穴魔宮到者稀老婆失脚人懷疑趙州喫掌無人會直至如今成是非(金陵俞道婆)」

「　去若丘山重來如一羽輕去來無別路傾盖白頭新(瞎堂遠)」

「　一路雄兵犯界河煙塵塞路絕人過安邦頼有張良在畫角城頭唱椘歌(雪竇宗)」

「　驟馬加鞭上酒樓何如坐地看楊州是非長短俱栽了鼠竊終難似狗偷(無凖範)」

「　相見又無相觸忤攔腮便掌不相饒思量箇樣無滋味莫是趙州身命招(閑極雲)」
】

「趙州示眾曰看經也在生死裏不看經也在
生死裏諸人且作麼生出淂去僧便問只如
俱不留時如何師曰實即淂若不實爭能出
淂生死。」
【
頌曰。
「　看經也在生死裏飯蘿裏坐無喫底不看經也在生死裏錦衣堆裏無着底忽然烏鵲呌一聲反身踴躍渾家喜休擬議如令拋向眾人前千手大悲提不起」
】

「趙州問新到曾到此間麼曰曾到師曰喫茶
去又問僧僧曰不曾到師曰喫茶去後院主
問曰為甚麼曾到也云喫茶去不曾到也云
喫茶去師召院主主應喏師曰喫茶去。」
【
頌曰。

「　趙州有語喫茶去天下衲僧㹅到來不是石橋元底滑喚他多少衲僧冋(汾陽昭)」

「　見僧被問曾到此有言曾到不曾來留坐喫茶珍重去青煙時換綠紋苔(投青青)」

「　趙州有語喫茶去眀眼衲僧皆賺舉不賺舉未相許堪笑禾山解打鼓(雲峯恱)」

「　曾到還將未到同趙州依舊展家風近來王令關防緊從此人情緫不容(佛印元)」

「　趙州驗人端的處等閒開口便知音覿面若無青白眼宗風爭淂到如今(黃龍南)」

「　一甌茶自振家風遠近高低一徑通未薦清香往來者誰諳居止院西東(照覺捴)」

「　此間曾到不曾到人義人情去喫茶院主不知滋味好却來爭看盞中花(佛國白)」

「　藂林宗匠實難加臨事何曾有等差任是新來將舊住殷勤只是一甌茶(正覺逸)」

「　三等擎甌禮數全一般平挹更無偏石橋破院無珍味且夾油麻一例煎(佛慧泉)」

「　寶匣龍泉發夜光寥寥長掛在虗堂四來高客如相訪茶罷休勞話短長(大溈秀)」

「　趙州喫茶話自古至及今易開終始口難保嵗寒心(雲盖智)」

「　相逢盡道喫甌茶大抵風流出當家休問曾到未曾到自有行人滿路誇(踈山常)」

「　驪珠絕類玉無瑕馬載驢䭾
帝子家曾到不曾休擬議與君同泛一甌茶(羅漢南)」

「　箇中滋味若為論大展家風說早春三度口行人事了這回莫道不沾唇(佛鑑勤)」


「　趙州一甌茶驗盡當行家一期雖自好爭免事如麻(龍門遠)」

「　趙州滋味最為親覿面承當有幾人三度傳來親切處馨香滿口又全真(椘安方)」

「　三等接人喧海宇一茶驗客播叢林高山流水深深意不是子期誰賞音(雲巖因)」


「　高下來相訪只點一甌茶人情厭踈淡骨肉生冤家」

「　爭似盧仝閉関自煎喫發輕汗平生不平事盡向毛孔散(石􂾲明)」

「　趙州喫茶宗門奇特到與不到正白拈賊(黃龍新)」

「　曾到不曾到且喫一盃茶待客只如此冷淡是僧家(菴忠)」

「　曾到喫茶去未到喫茶去趙州老禪和口甜心裏苦心裏苦直至如今無雪處(慈受深)」

「　趙州喫茶我也怕他若非債主便是冤家倚墻靠壁成羣隊不知誰觧辨龍蛇(應菴華)」

「　百尺竿頭㲲布巾上頭題作酒家春相逢不飲空歸去洞裏桃花笑殺人(自淂暉)」

「　人來訪趙州唯道喫茶去無端院主不惺惺更與一甌令醒悟(本覺一)」

「　趙州三度喫茶禾山打鼓難比休於句下尋求識取口中滋味若識淂觀音院裏有弥勒(佛性泰)」

「　曲𥁞周遮禮數頻苦茶何用勸三巡鼻中若有通天竅終不
回頭問別人(文殊道)」

「　曾到未到普請喫茶口甜似蜜心毒如蛇(淳菴淨)」

「　趙州喫茶逆拔毒蛇虗空落地鐵樹開花夜叉羅剎弥勒釋迦改頭換面無窮數莫道風流出當家(普菴)」


「　趙州喫茶去毒蛇橫古路踏着乃知非佛也不堪作(松源岳)」

「　趙州老漠熱心膓一盞麄茶驗當行回首路傍橋斷處白蘋紅蓼映斜陽(浙翁琰)」

「　趙州逢人喫茶誰知事出急家反手作雲作雨順風撒土撒沙引淂洞山無意智問佛也道三斤麻(無禪才)」
】
「趙州囙僧問萬法
歸　一歸何所師曰老僧在青州作淂一領
布衫重七斤。」
【
頌曰。
「　編擗曾挨老古錐七斤衫重幾人知而今拋向西湖裏下載清風付與誰(雪竇顯)」

「　七斤衫重豈難提日出東方定落西一擊珊瑚枝粉碎轟轟雷雨滿山溪(白雲端)」

「　獨坐獨行真竭斗無䂓無矩老禪和四方八面難拘檢天下誰能柰你何(保寧勇)」

「　問來親切布衫酬指出青州是舊游皓月當空澄巨浸鯨鯢無柰不吞鈎(照斍捴)」

「　趙州布衫重七斤問處分眀荅處親大地山河都盖却誰是當機裁剪人(文殊道)」

「　七斤衫重絕纖埃妙手何人觧剪裁堪笑東村王大伯滿身風雨入門來(普融平)」

「　青州七斤衫盡力提不起打破趙州關緫是自家底(徑山杲)」

「　趙州老對
靣人難曉一歸何處青州布襖金銀琉璃硨磲碼碯(龍牙言)」

「　夜半黑漆黑捉淂一箇賊點火照來看元是王大伯(鼓山珪)」

「　等閒提起七斤衫多少禪流著意㕘盡向青州作窠窟不知春色在江南(運菴巖)」

「　鑊湯無冷地黃河輥底流金剛難插觜腦後掛燈毬(或菴軆)」

「　拶到懸崖撒手時七斤衫重有誰知寒來暑往渾無用掛在趙州東院西(石菴玿)」

「　當機覿面提覿靣當機疾開眼放癡頑鞭逼人上壁(北磵簡)」

「　趙老七斤衫提來用恰好若更問如何且去青州討(断憍倫)」
】
「趙州在東司上見遠侍
者過驀召文遠遠應諾師口東司上不可與
汝說佛法。」
【
頌曰。
「　老僧正在東司上不將佛法為人說一般屎臭旃檀香父子之機俱漏泄(鼓山珪)」

「　趙州有密語文遠不覆藏演出大藏教功德實難量(徑山杲)」

「　東司上不說佛法喚來與伊劈靣踏不用重論報佛恩將此深心奉塵剎(無菴全)」

「　眀眀道不說此理憑誰識春風一陣來滿徑花狼籍(蒙菴聡)」
】

「趙州因真定帥王公携諸子入院師坐而問
曰大王會麼王曰不會師曰自小持齋身巳
老見人無力下禪床王尢加禮重翌日令客
將傳語師下禪床受之侍者曰和尚見大王
來不下禪床今日軍將來為甚麼却下禪床
師曰非汝所知苐一等人來禪床上接中等
人來下禪床接末等人來三門外接。」
【
頌曰。

「　上等接人了無回互據坐堂堂是何謂度帥王用處若軒昂為渠拽倒破禪床(天目禮)」

「　跏趺迎上客曲彔對旌幢不是家風別他居禮樂鄉(西巖惠)」

「　折脚禪床接斷薪猶堪偃首揖高賔明知列土熏天富難闘他家徹骨貧(石溪月)」

「　人王爭似法王尊不下禪床接上根休說君臣猶有間入山先要主賔分(月坡眀)」

「　趙州三等見人未舉巳先話墮都衙喚淂便回頭也是大蟲看水磨(枯禪鏡)」

「　禪床不下不擡身自小持齋到老人只有箇牙堪喫飯那知世有大王尊(閑極雲)」
】
「趙州囙侍者報大王
來也師曰萬福大王者曰未到在師曰又道
來也。」
【
頌曰。
「　報客傳言信已通义手􂿍頭便鞠躬對面一雙清白眼當頭蹉過住山翁(椘安方)」

「　侍者來言報大王趙州曾揖下禪床憐兒不覺傍觀醜爭柰全身在帝鄉(天童覺)」

「　一句機鋒無價萬福承當不下看他拈尾作頭又道大王來也(褚衲秀)」

「　驥子駑駘滿道途皮毛孰敢辨精麄若無伯樂當時鑒失却追風千里駒(慈受深)」

「　許由臨岸洗耳巢父不飲牛水侍者親入帝鄉趙州只在草裏(南嵓勝)」

「　來也宮殿隨身去也笙歌滿路侍者白頭如新
趙州傾盖如故(別峯)」
】
「趙州到一菴主處
問有麼有麼主竪起拳頭師曰水淺不是泊
船處便行又到一菴主處問有麼有麼主亦
竪起拳頭師曰能縱能奪能殺能活便作禮。」

【頌曰。
「　問荅元來緫一般當頭一著莫瞞頇將軍自有佳聲在不淂封侯也是閒(佛迹昱)」


「　疋馬單鎗戰祖関死生只在剎那間趙州最是難容漢菴主當頭楔兩拳(文殊道)」

「　無星秤子兩頭平提起應湏見淂眀若向箇中爭分兩知渠錯認定盤星(佛性泰)」

「　趙州老漢少喜多嗔不會為客勞煩主人(湛堂凖)」

「　虎步龍驤徧九垓會從平地起風雷等閒喚出菴中主便見千江水逆回(佛心才)」

「　老作藂林是趙州兩拳提起不輕酧無星秤在當人手斤兩都盧在裏頭(椘安方)」

「　五陵公子爭誇富百衲高僧不厭貧近來世俗多顛倒秪重衣衫不重人(三聖昌)」

「　上菴竪起拳頭趙州左眼半斤下菴竪起拳頭趙州右眼八兩君看陝府鐵牛何似嘉州大像若謂緫涉誵訛露柱燈籠合掌(慈受深)」

「　換手槌胷哭老爺棺材未出死屍斜不如掘地深埋却管取來年喫嫩茄(瞎堂遠)」

「　菴主當年用淂親衲僧眼裏要生筋趙州舌有龍泉劒開口等閒疑殺人(自淂暉)」

「　水淺不是泊船處能縱能奪自有據一槌擊碎兩
重関填溝塞壑無回互(尼無著緫)」

「　菴主拳頭舉處親趙州話魯指西秦知音不在千盃酒一盞空茶也醉人」

「　順水張帆逆風把柂釣盡江波不出者箇(月林觀)」

「　菴主拳頭沒兩般趙州平易作艱難叢林多少杜禪衲誰觧出頭天外看(鉄山仁)」

「　閃爍旌旗驟往來幾人遙望起疑猜此時若淂樊公脚一踏鴻門兩扇開(無凖範)」
】
「趙州囙文遠侍者在佛殿
禮拜次師見以拄杖打一下曰作甚麼曰禮
佛師曰用禮作甚麼曰禮佛也是好事師曰
好事不如無。」
【
頌曰。
「　文遠脩行不落空時時聸禮紫金容趙州拄杖雖然短分破華山千萬重(徑山杲)」

「　禮佛無端撞趙州却將知見作冤讎如今四海平如掌雲自高飛水自流(照堂一)」

「　只知聸禮紫金容不覺腦門遭霹靂平生心膽向人傾相識還同不相識(蒙菴聡)」
】

「趙州回僧問如何是趙州師曰東門西門南
門北門。」
【
頌曰。
「　句裏呈機劈靣來爍迦羅眼絕纖埃東西南北門相對無限輪槌擊不開(雪竇顯)」

「　四廓関閎鎮趙州幾於城下起戈矛將軍戰馬今何在野草閑花滿地愁(照覺揔)」


「　袖裏金槌一擊開東西南北絕纖埃石橋南畔臺山路報你游人歸去來(普融平)」

「　豁達門開入趙州東西南北任遨游龍樓鳳閣依然
在失却來時好路頭(羅漢南)」

「　四門開豁往來游脚下分眀到地頭四五百條花柳巷二三千處管絃樓(圓通仙)」

「　趙州老有一訣四門開路頭徹入門來眀皎潔出門去莫漏泄通一線為君說元正日太平莭(黃龍新)」

「　者僧問趙州趙州荅趙州淂人一馬還人一牛人平不語水平不流受恩深處先冝退得意濃時正好休(徑山杲)」

「　南北東西老趙州見人騎馬也騎牛清風月下尋歸路夫子門前問孔丘(瞎堂遠)」
】
「趙州因僧問初生孩子還具六識
也無師曰急水上打毬子僧却問投子急水
上打毬子意旨如何子曰念念不停留。」
【
頌曰。

「　六識無功伸一問作家曾共辨來端茫茫急水打毬子落處不停誰觧看(雪竇顯)」

「　初長嬰兒急水毬衲子隨波卒未休若問德山行正令何似當時問趙州(天衣懷)」

「　何謂識𠔃還具六八萬四千殊不足初生孩子尚喃喃急水打毬攔口𡎺(白雲端)」

「　朝日𢗅𢗅打箇毬生來念念不停㽞若知落地無蹤跡始會雲門六不收(慈受深)」

「　急水打毬子念念不停㽞未能全六識先見轉雙眸紹續門風只這是不湏向外更尋求(佛性泰)」

「　初生孩子始徒然六識聦明心性巧急流水上打毬子出出沒沒人不曉既為掌上珠湏作家中寶好老趙州恁麼
道(佛鑑勤)」
】
「趙州囙僧問和尚姓甚麼師曰
常州有曰甲子多少師曰蘇州有。」
【
頌曰。
「　蘇州有常州有湏信親言出親口趙州古佛豈徒然世界壞時渠不朽若能於此究根源决定面南看北斗(雪竇顯)」

「　常州有蘇州有吃嘹舌頭師子吼壽山高兮福海深八十一𠔃九箇九若能直下便回光千古萬古名不朽(佛鑑勤)」

「　常州有福州無江風作惡浪花麄不用刻舟徒記劒片帆巳過洞𨓍湖(淳菴淨)」

「　蘇州有常州有未到蘇常不知有既到蘇常何處有今人不識古人意空向城中顛倒走(退菴奇)」


「　蘇州有與常州有三月江南啼鷓鴣堪笑有年無德漢被人拶著強分踈(退耕寧)」
】

「趙州問一座主講什麼經曰講涅槃經師曰
問一叚義淂否曰淂師以脚趯空吹一吹曰
是什麼義曰經中無此義師曰脫空謾語漢
此是五百力士揭石義便道無。」
【
頌曰。
「　一趯方令地軸反一吹還又轉天関講師不識圓陁義空捨前山過後山(圭堂居士)」

「　揭石從來義不同洪波深處逞神通高標不在蘆花岸隊隊雙雙趂曉風(獃堂定)」
】
「趙州囙僧問十二
時中如何用心師曰汝被十二時辰使老僧
使淂十二時乃曰兄弟莫久立有事啇量無
事向衣鉢下坐窮理好老僧行脚時除二時
粥飯是雜用心處除外更無別用心處若不
如是大遠在。」
【
頌曰。
「　百年三萬六千日一日朝昬十二時使殺老僧渾不管不知閙裏有誰知(鼓山珪)」

「　使淂十二時辰呼來却教且去倚官挾勢欺人茫茫無本可據(徑山杲)」

「　鍾送黃昏雞報曉趙州何用間煩惱裂破虗空作兩邊古廟香爐出芝草(雪菴瑾)」

「　安貼邦鄉老趙州時辰使淂最風流今朝有酒今朝醉眀日愁來眀曰愁(野菴璇)」
】
「趙州在南泉井樓
上打水次見南泉過便抱柱懸却脚曰相救
相救南泉上胡梯曰一二三四五師少頃却
去禮謝曰適來謝和尚相救。」
【
頌曰。
「　南泉趙州用最密後人不了轉尋覔往返之言子細看二人把手並頭立(汾陽昭)」

「　趙州自作自受南泉外頭相救直饒數目分眀也是私路上走(月堂昌)」

「　描不成塑不就樓上懸身呌相救南泉敲處有來由一叚風流如錦綉阿呵呵一二三四五大蟲咬猛虎(訥堂思)」

「　等閒施設豈徒然平地波瀾欲浸天更向胡梯敲數下兔教失脚墮黃泉(佛性泰)」
】
「趙州囙在殿上
過乃喚侍者者應諾師曰好一殿功德者無
對。」
【
頌曰。
「　殿上從來好功德如何侍者却疑惑趙州露出赤心肝問著依然墨漆黑(照堂　)」


「　殿上喚來先應諾不知業識太茫茫雖然功
德巳成就爭柰當初不放光(鼓山珪)」

「　好一殿功德緫是過去佛百福相嚴身不使旃檀日日香煙夜夜燈看來當甚乾蘿蔔(徑山杲)」
】

「趙州囙到臨濟方始洗脚濟便問如何是祖
師西來意師曰正值老僧洗脚濟乃近前側
聆師曰若會便會更㗖啄作麼濟拂袖去師
曰三十年行脚今日為人錯下註脚。」
【
頌曰。

「　洗脚處更不安排側聆時非是㗖啄趙州臨濟二老人相見何勞下註脚(鼓山珪)」

「　一人眼似鼓椎一人頭如木杓兩箇老不識羞至今無處安著(徑山杲)」

「　臨濟趙州禪林宗匠特地相逢恰似撲相撞見今時行脚僧呼為兩箇閒和尚(雪菴瑾)」
】
「趙州見僧來便靣壁書梵字
僧展坐具禮三拜師轉身僧收坐具出去師
曰苦苦僧呵呵大笑。」
【
頌曰。
「　苦苦向誰語發機要是千鈞弩三十三天撲帝鍾大地山河俱作舞(典牛游)」

「　苦苦苦中苦樂中苦誰道黃金如糞土象骨老師曾輥毬秘魔权下捉老鼠(應菴華)」

「　苦中樂樂中苦趙州這僧俱欠悟直饒頓徹根源也是泥中洗土(佛照光)」

「　不昧當陽第一籌臨機拳趯不輕酧焦磚打著連底凍赤眼撞著火柴頭(掩室開)」
】

「趙州到雲居居云老老大大何不覔箇住處
師曰什麼處住淂居云前靣有古寺基師曰
與麼即和尚自住取師又到茱萸萸云老老
大大何不覔箇住處去師曰什麼處住淂萸
云老老大大住處也不識師曰三十年弄馬
騎今日却被驢撲。」
【
頌曰。
「　展陣開旗各運謀箭鋒相敵未輕休等閒露出反身句直淂千江水逆流(掩室開)」

「　突出山前古寺基趙州聞淂便攢眉寥寥今古無人共一片斷雲天外飛(率菴琮)」
】
「趙州因僧問二龍爭珠誰是淂者
師曰老僧只管看。」
【
頌曰。
「　風雲頭角黑𥻘皴苦死交爭額上珍淨洗眼來閒地看老僧未免費精神(圓悟勤)」

「　珠在浪花深處白拏雲􂿉霧志悠哉老僧秖管從邊看淂失從渠眼自開(咦菴鑑)」
】
「趙州囙僧問如何是祖師西來
意師曰欄中失却牛。」
【
頌曰。
「　欄中失却牛有問即有詶更若求玄妙猢孫築氣毬(慈雲照)」
】

「趙州上堂纔有是非紛然失心還有荅話分
也無僧舉似洛浦浦扣齒又舉似雲居居曰
何必僧回舉似師師曰南方大有人喪身失
命曰請和尚舉師纔舉前語僧指傍僧曰這
箇師僧喫却飯了作恁麼語話師休去。」
【
頌曰。

「　坐底見立底立底見坐底咄哉老趙州白日眼見鬼(無相範)」
】
「趙州因僧問如何是南泉
真師下禪床立僧曰如何是和尚真師上禪
床坐。」
【
頌曰。
「　師下禪床立神號并鬼泣師上
禪床坐龍蟠并虎臥一槌打與兩分張拈起元來是雙破(本斍一)」
】
「趙州囙一秀才云和
尚是古佛師曰秀才是新如來。」
【
頌曰。
「　廣寒宮殿淨無埃巳是逢君八字開􂑆桂不湏零碎折等閒和樹拔將來(南叟)」
】
「趙州因僧
問毫𨤲有差時如何師曰天地懸隔僧去毫
𨤲無差時如何師曰天地懸隔。」
【
頌曰。
「　毫𨤲有差天地隔毫𨤲無差天地隔隔不隔俱端的但能信手摘楊花湏會風生庭前栢趙州關好標格曹溪路上沒蹤跡(長靈卓)」

「　一道如弦直長安信巳傳萬邦皆入貢四海息狼煙(掩室開)」
】
「趙州囙僧問路逢逹道人不將語
默對未審將甚麼對師曰人從陳州來不淂
許州信。」
【
頌曰。
「　滿滿彎弓射不著長長揮劒斫無痕堪笑日月不到處箇中別是一乾坤(大溈行)」

「　病餐毒藥訪良醫醫使元餐藥治之病去藥回滋味別舌頭具眼者方知(佛性一)」


「　世有逃形畏影人奔程告訴謾勞神若知形影元無二坐對高堂秋月輪」
】
「趙州囙僧問
南泉遷化向什麼處去師曰東家作驢西家
作馬。」
【
頌曰。
「　脫淂驢頭載馬頭東家西家卒未休問君還有幾多愁恰似一江春水向東流(懶菴樞)」
】
「趙州示眾曰此間佛法道難即
易道易即難別處難見易識老僧這裏即易
見難識若能會淂天下橫行。」
【
頌曰。
「　識不識見非見說易說難如油入麵(松源岳)」
】

「趙州臨順世令僧持拂子與趙王曰若問何
處淂來便說此是老僧平生用不盡底。」
【
頌曰。

「　一生受用應無盡這箇都來有幾莖分付趙王千古在任他南北竟頭爭(保寧勇)」
】
「趙州
因僧問如何是祖師西來意師曰冬至一陽
生。」
【
頌曰。
「　柳色黃金嫩梨花白雪開若觧知時莭冬至一陽來(圓悟勤)」

「　鐵樹開花千萬朵石頭抽笋兩三莖泥塑金剛開口咲眀朝冬至一陽生(佛鑑勤)」

「　柳色黃金嫩梨花白雪香若知春氣力特地好風光(龍門遠)」

「　冬至一陽生乾坤通一線可憐無限人不識娘生靣(徑山杲)」
】
「福州芙蓉山靈訓禪師(嗣㱕宗)師一
日辭歸宗宗問甚麼處去師曰歸嶺中去宗
曰子在此多年裝束了却來為子說一上佛
法師結束了上去宗曰近前來師乃近前宗
曰時寒途中善為師聆此言頓忘前觧。」
【
頌曰。

「　八十婆婆學畫眉癡心欲比少年時一朝打破當臺鏡始信從前萬事非(慈受深)」
】
「芙蓉
一日訪同㕘實性大師陞堂以右手拈拄杖
倚左邊良久云此事若不是芙蓉師兄大難
委悉便下座。」
【
頌曰。
「　陪盡老精神杯盤越樣新誰知村酒店難勸御樓人(西嵓惠)」
】

「五臺山大禪佛智通禪師(嗣歸宗)師初在歸
宗會下忽一夜連呌曰我大悟也眾駭之眀
日上堂眾集宗曰昨夜大悟底僧出來師出
曰某甲宗曰汝見甚麼道理便言大悟試說
看師曰師姑元是女人作宗異之。」
【
頌曰。
「　悟來不在苦多端觧了都由瞥尓間定道師姑女人作癡人積雪作銀山(汾陽昭)」

「　半夜高聲似少神箇中眀自有踈親如今隨例傳其響也道師姑是女人(保寧勇)」

「　五月炎威當酷熱浹背汗流無處說匝地清風劈靣來大禪眼裏重添屑(草堂清)」

「　童子學順朱赤處背模黑若將白紙來一點下不淂若下淂翻成紙上塗煙墨(黃龍震)」

「　悟了還同未悟時何湏更說與人知賊贓敗露無藏處便道師姑是女兒(大洪遂)」

「　驚眾連聲呌悟由了知諸聖不相投師姑元是女人作有何佛祖向心頭(延壽慧)」


「　師姑元是女人作百衲禪僧多罔措􂿎回沙塞口㗸蘆燕繞紅梁渾不顧(破菴先)」
】

「鎮州普化和尚(嗣盤山)師初於盤山處密受
真訣而佯狂出言無度暨盤山順世乃於北
地行化或城市或塚間振鐸曰眀頭來眀頭
打暗頭來暗頭打四方八面來旋風打虗空
來連架打一日臨濟令僧捉住曰揔不恁麼
來時如何師拓開曰來日大悲院裏有齋回
舉似臨濟濟曰我從來疑着這漢。」
【
頌曰。
「　老倒分眀兩路差箭鋒相拄勿喎斜龍蛇混雜人難辨白日長空下雪花(汾陽昭)」

「　明暗俱打誇無上擒住方知無伎倆伎倆無亂稱呼至今誰觧辨真虗(海印信)」

「　高堂公子醉雙陸亂撒明珠發異光一擲輸嬴誰辨淂滿盤骰子不成雙(佛智裕)」

「　婁羅湏要逞聡眀金牓何曾得掛名捋下幞頭歸去好莫騎驢子傍人門(鼓山珪)」

「　不是風𠔃不是顛長街短巷走如𤇆院裏有齋常記淂時時掛在口皮邊(廓菴遠)」

「　旱天忽震數聲雷遠近飛雲若往來甘雨未曾施一點返將風勢卷將回(雲峯恱)」

「　一拶銀山鐵壁摧大悲院裏趕村齋善財拄杖如無用乞與佯狂老萬回(水菴一)」

「　水急魚行澁峰高鳥不棲世情看冷䁔人面逐高低(松源岳)」

「　以此振鈴伸召請旋風連架打將來大悲院裏邏齋去肘露皮穿可恠哉(天目禮)」

「　擺鐸搖鈴恣賣乖大悲院裏趕村齋河陽木塔休穿鑿是甚堂前破草鞋(笑翁堪)」

「　大用全提作者知爍迦眼活電光遅大悲院裏翻身處臨濟甘為小廝兒(古嵓)」

「　眀日大悲院裏齋鐵圍山岳盡衝開猪頭象鼻烏觜魚腮石人撫掌呵呵笑寒山拾淂在天台(石菴玿)」
】
「普化嘗暮
入臨濟院喫生菜濟曰這漢大似一頭驢師
便作驢鳴濟謂直嵗曰細抹草料著師曰少
室人不識金陵又再來臨濟一隻眼到處為
人開。」
【
頌曰。
「　十字街頭金鐸鳴蹇驢生菜恣膨脝狂翻筋斗盤山恠踢倒飯床臨濟驚隻眼未開真瞎漠兩頭俱打震威聲鎮人何必揭棺看會淂來時即去程(野軒遵)」

「　先師會裏呈真處臨濟堂前喫菜時連此三回露栓索咄這㳂臺盤乞兒(徑山杲)」

「　草裏相逢兩赤眉交鋒一陣疾如飛東西旗號渾相似試問何人淂勝歸(上方益)」

「　一箇驢鳴兩箇賊堪與諸方為軌則正賊草賊不湏論大施門開無壅塞(徑山杲)」

「　賸噇生菜似頭驢臨濟堂前捉敗渠聳耳長鳴隨踢踏不知業債倩誰除(天目禮)」
】
「普化見馬步使出喝道師亦喝道作相
撲勢馬步使令入打五棒師曰似即似是即
不是。」
【
頌曰。
「　混俗和光用最難相逢正是兩風顛雖然大化無方所俗宮且不是僧官(汾陽昭)」

「　機境相投是𡚶真入河漸漸見長人受屈遭他一頓棒元來不是好官人(江陵柔)」

「　階頭放下刦初鈴相撲呼他馬使名五棒打來無雪處却言渠不是官行(天目禮)」
】
「普化一
日同臨濟赴施主家齋濟問毛吞巨海芥納
湏弥為復是神通妙用為復法尔如然師遂
踢倒飯床濟云太麄生師云這裏什麼所在
說麄說細濟休去次日又同赴一施主家齋
濟問今日供養何似昨日師又踢倒飯牀濟
云太麄生師云瞎漢佛法說甚麼麄細濟乃
吐舌。」
【
頌曰。
「　要識真金湏入火再三煆煉見精麄上行買賣不饒讓好物從來價自殊(海印信)」

「　相逢一瞎一麄生齋主渾家喪膽驚誰識二尊龍象駕毘盧頂上等閒行(野軒遵)」

「　蘭羞供養不尋常兩度遭伊踢飯床緫似這般無禮漢將何因果利存亾(上方益)」

「　掣顛掣狂普化張口吐舌臨濟共展大機大用漏泄祖師関捩南山鱉鼻添牙焦尾大蟲插翅(南堂興)」

「　入海湏是崑崙得珠還他罔象飯牀兩次趯翻這漢是甚驢養(典牛游)」

「　臨濟慣白拈普化慣掣顛一場好笑具後世作三玄(別峯印)」


「　普化踢倒飯床臨濟大張其口放出踞地金毛驚得湏弥倒走通身是眼鑑不徹通身是口只隨後不隨後寶劒出厘風雷吼(塗毒䇿)」
】

「普化因臨濟一日同河陽木塔在僧堂地爐
內坐正說師每日在街市掣風掣顛知他是
凡是聖師曰󲊛道我是凢是聖濟便喝師指
河陽木塔曰河陽新婦子木塔老婆禪臨濟
小廝兒却具一隻眼濟曰這賊師曰賊賊便
出去。」
【
頌曰。
「　騏驥駑駘辨者稀淺深毛色混同之若無伯樂垂精鑒千里追風不易騎(海
印信)」
】
「普化初將示滅乃入市謂人曰乞我一
箇直裰人與被襖或與布裘皆不受振鐸而
去臨濟令人送與一棺師笑曰臨濟廝兒饒
舌便受之乃辭眾曰普化眀日去東門死也
郡人相率送出城師厲聲曰今日葬不合青
烏眀日南門遷化人亦隨之又曰眀日出西
門方吉人出漸稀出巳還返人意稍怠苐四
日自擎棺出北門外振鐸入棺而逝郡人奔
走出城揭棺視之已不見唯聞空中鐸聲漸
遠莫測其由。」
【
頌曰。
「　風顛用盡到無餘一箇棺材八箇舁舁出鎮州城外去聽他木鐸自分踈(北磵簡)」

「　撮得虗空作近隣便於北斗裏藏身這掠虗漢何多事猶把空棺誑後人(東山源)」
】
「五臺山秘魔巖和尚(嗣永泰湍)常持
一木杈每見僧來禮拜即杈却頸曰那箇魔
魅教汝出家那箇魔魅教汝行腳道得也杈
下死道不得也杈下死速道速道學徒鮮有
對者一日霍山通和尚訪師纔見不禮拜便
攛入懷裏師拊通背三下通起拍手曰師兄
三千里外賺我來便回。」
【
頌曰。
「　梨荒老倒眼弥麻自救無療更持杈嶺南獵獠當時見一棒打殺這魔家(洞山聡)」

「　秘魔巖下坐擎杈來者教伊識本家苦切為君都不薦失却真杈捉𡚶杈(汾陽昭)」

「　把斷重津過者難擎杈湏信
髑髏乾霍山到後知端的同死同生未足觀(雪竇顯)」

「　叔姪相逢兩不猜到頭撫背似癡獃回首𢙢人生恠笑報云千里賺予來(黃龍南)」


「　手把長杈坐要津乾坤誰是妄游人當時若遇英雄漢往往反成脚下塵(佛印元)」

「　自誇獨握誅龍劒及遇真龍不柰何也似將軍空索戰無功徒枉動干戈(海印信)」

「　祕魔杈子動家邦來往禪人被死降禪佛單刀直入處始知項羽到烏江(崇勝珙)」

「　道淂無言杈下死霍山猛跳入懷中三千里外虗相賺更有何人透此宗(夢菴信)」

「　杈下要分生死路霍山直拔透重関雖然賺我三千里瞎却眾生眼萬千(訥堂思)」

「　𡽗崖之處無處插觜去却藥忌露當門齒杈下放身捨命箇裏如龍淂水三千里外賺吾來捋虎鬚兮拔虎尾(惠通旦)」

「　拈淂便用胡麻廝繳冷地看來知恩者少(月林觀)」

「　急水灘頭把釣竿洪波洶湧暮江寒錦鱗也觧隨鈎上一吸滄溟徹底乾(率菴琮)」

「　祕魔為法力求人特地擎杈據要津剛被霍山懷裏坐至今有理不能伸(咦菴鑒)」

「　威風凜凜不容攀跳入懷中便觧顏不是酒腸寬似海爭知詩膽大如山(雪菴瑾)」
】
「湖南祇林和尚(嗣永泰)
每叱文殊普賢皆為精魅手持木劒自謂降
魔纔見僧來㕘便曰魔來也魔來也以劒亂
揮歸方丈如是十二年後置劒無言僧問十
二年前為甚麼降魔師曰賊不打貧兒家曰
十二年後為甚麼不降魔師曰賊不打貧兒
家。」
【
頌曰。
「　信手揮來一一親祇林劒下絕煙塵太平曲調無人會孤負皇家定亂人(心聞賁)」

「　無魔無我已降魔添淂時人眼裏花今日鏌鎁無用處也知賊不打貧家(雪菴瑾)」

「　劒有魔益熾劒無魔自清只􂎁降魔全失照不知身是老魔精(皖山凝)」
】
「河中公畿和尚(嗣章
敬憚)因往羅漢路路逢一騎牛翁師曰羅漢
路向什麼處去翁拍牛云道道師喝曰這畜
生翁曰羅漢路向什麼處去師却拍牛曰道
道翁曰直饒與麼猶少蹄角在師便打翁便
拍牛走。」
【
頌曰。
「　問路指路兩無差互彼此拍牛有放有収機鋒相觸針芥相投蕩蕩一條羅漢路大家把手去來休(如菴用)」
】

禪宗頌古聮珠通集卷第十　　　　田三

禪宗頌古聮珠通集卷第十一　　　田四
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下苐五世
  
  * 臨濟(十七則)
  * 睦州(十七則)
  * 烏石覩(一則)
  * 裵休(四則)
  * 嚴陽(一則)
  * 多福(一則)
  * 石梯(一則)
  * 大隨(六則)
  * 靈𣗳(二則)
  * 浮石(一則)
  * 靈雲(五則)
  * 俱胝(二則)
  * 未山𡰱(一則)

「鎮州臨濟義玄禪師(嗣黃蘗)初在黃蘗隨眾
㕘侍時堂中苐一座(即睦州)勉令問話師乃問
如何是祖師西來的的意檗便打如是三問
三遭打遂告辭苐一座云早承激勸問話惟
蒙和尚賜棒所恨愚魯且徃諸方行脚去座
遂告檗云義玄雖後生却甚奇特來辭時碩
更垂提誘來日師辭檗檗指徃大愚師遂叅
大愚愚問曰什麼處來師曰黃檗來愚曰有
何言教師曰親問西來的的意蒙和尚便打
如是三問三轉被打不知過在什麼處愚曰
黃檗恁麼老婆為汝得徹困猶覔過在師於
是大悟曰佛法也無多子愚乃搊師永領曰
適來道我不會而今又道無多子是多少來
是多少來師向愚肋下打三拳愚托開曰汝
師黃檗非干我事師返黃檗檗問曰汝回太
速生師曰只為老婆心切檗曰遮大愚老待
見與他一頓師曰說什麼待見即今便打遂
鼓檗一掌檗唫唫大咲(此依傳燈錄所載聡珠元本并聯燈錄五
燈會元皆大同小異)溈山問仰山臨濟當時得大愚力
得黃檗力仰云非但騎虎頭亦觧把虎尾。」

【頌曰。
「　睡眼三番打不開忽然狂踙吼如雷君看馬帶紅纓𥿈只是去年曾秀才(野軒遵)」


「　一拳拳到黃鶴樓一趯趯翻鸚鵡洲有意氣時添意氣不風流處也風流(白雲端)」

「　雷電喧轟海岳𠯑一家愁閉雨中門狂風忽起烏雲散白日滿天星斗分(保寧勇)」

「　雷電風行便合𠇲巨鼇無便上灘頭反身一吸滄溟竭鍾皷山河四百州(照覺捴)」

「　便言佛法無多子大丈夫兒肎自乖肋下三拳明有信不􂐘黃檗付將來(真淨文)」

「　樷林猛烈是黃檗拈棒便打途中客回到大愚却知恩老婆面上與一摑(黃檗勝)」

「　一槌便當未為奇六十山藤是太遲至竟不能知痛痒上堂猶道拂蒿枝(佛國白)」

「　三度龍門點額回高安灘裡浪如雷湧身再向洪波激透出滄溟眼便開(雲溪恭)」

「　九包之𨿅千里之駒真風度籥露機發樞劈面來時飛電卷迷雲破處太陽孤捋虎鬚見也無箇是雄雄大丈夫(天童覺)」

「　點額三回下禹門雙腮曝日赤如焚一朝忽透桃花
浪騰騰頭角生風雲風雲生𠔃不可㽞揚髫獵獵歸瀛洲老龍相見還相問吐出明珠更不羞(上方益)」

「　問的的意不是作戲三轉被打有甚巴鼻(旻古佛)」

「　鷲峯痛打不死高安輕撥便活見機獨露三拳當鋒誰辨一喝(長靈卓)」


「　臨濟度三夏不㕘黃檗禪上來六十棒手脚遂忙然忽悟婆心切反行肋下拳無人知此意林下憶三玄(張無盡)」

「　劈開華岳連天色放出黃河到海聲瞎驢死後蒿枝折大地如今有幾人(龍門遠)」

「　資糧更不著些些岐路年深恐轉賖直下痛施三頓棒夜來依舊宿蘆苓(真凈文)」

「　打破當年山鬼窟豁開正眼耀𠃵坤三拳肋下無多子一喝雷轟迸海門(佛性泰)」


「　黃檗棒頭曾不顧高安拳下錯啇量􂐘茲徧界生荊𣗥佛法初無一寸長(佛照光)」

「　棒下承當早自欺𦗟人饒舌固非冝縱知佛法無多子爭佀當時未問時(遯菴演)」

「　黃檗堂前喫棒去大愚肋下築拳來若言佛法無多子到底分明眼未開(誰菴演)」

「　一䪺渾家盡滅門更加兩頓累兒孫銀山鐵壁俱穿透萬里無雲宇宙分(密菴傑)」

「　黃檗高安老骨撾端居寰海定龍蛇尿床鬼子無巴鼻一箇葫蘆販兩家(笑翁堪)」

「　黃檗山頭喫棒大愚肋下築拳佛法的的大意猶隔十萬八千(破菴先)」

「　三度扣關轉
不開赤手迢迢空徃來忽然業鏡百雜碎始覺􂐘前滿面灰(木菴永)」

「　禍福無門口自招三遭瞎棒打驢腰可憐敗國亡家恨萬古春風吹不消(天目禮)」

「　臨濟師黃檗何曾把手行堂腮并築肋孝順兩邊生(朴翁銛)」

「　拔𣗳鳴條浩浩風雨雲反覆在其中千波萬浪驚天地到海方知信不通(虛堂愚)」
】
「臨濟出世後唯以棒
喝示徒凡見僧入門便喝。」
【
頌曰。
「　臨濟喝霹靂一聲邪腦裂忽然透出蒼龍宂擊碎明珠抝角折(海印信)」

「　入門便喝巳是忉怛無限杜禪和由更論該括(大洪)」

「　萬里青霄絕點塵一聲霹靂震𠃵坤茫茫宇宙人無􂐴幾箇如今有腦門(白雲端)」

「　一劍定𤇆塵憑何辨主賔梯山齊入貢誰識聖明君(大洪遂)」

「　當鋒喝喝震春雷萬蟄龍蛇眼豁開忽若反身無伎倆任􂐘千古臥塵埃(佛國白)」

「　驀然一喝迅雷奔蟄戶雖開命少存若有轉身方用路休觀芳草怨王孫(道塲如)」

「　赫日光中轟然霹霹禹門浪急風高無限錦鱗點額(普融平)」

「　一喝當機疾怒雷爍迦羅眼頂門開西天四七二三老那箇堪任這一槌(佛心才)」

「　順𨒫無蹤聖凡泯迹白日青天雷奔電激正法眼藏滅無傳臨濟老漢白拈賊(雲岩目)」

「　驀地如雷喝一聲聖凡􂐘此不㽞情直饒刦火焚三際此喝常
存性轉明(雲盖)」

「　蟄戶幽扄凍不開虛空忽震一聲雷􂿏龍一一拏雲霧蚯蚓頭頭食土埃(張無盡)」

「　入門便喝全無巴鼻引得兒孫美粥飯氣(徑山杲)」

「　張公未醉李公扶􂐘此嘉聲滿道途却被金剛開口咲誰能愛󲊛護身符(佛燈珣)」

「　龍控懸河海月秋𤇆霞風雨一時􂊂波濤急急人難會截断千江水不流(剋符道者)」

「　入門便喝絕啇量空奮雙拳立紀綱反轉殺人三角眼樷林千古受灾殃(佛照光)」

「　喑嗚叱咤萬人氣索佛法啇量猶欠一著(𡰱無著捴)」

「　相逢便喝忉忉怛怛十字街頭打併榼􂿐(典牛游)」

「　喝下忽雷驚聲前休領略當鋒囓鏃時蹉過苐一著不在壁立處豈向平地泊野水白連天秋空飛一鴞(應菴華)」

「　之乎者也雪月風芲頭面各別事同一家(或菴躰)」

「　晴空轟霹靂官路栽荊𣗥沒興遭逢著前㐫後不吉(無凖範)」
】
「臨濟囙黃檗普請鋤茶園檗後至師
問訊按钁而立檗曰莫是困耶師曰纔钁地
何言困檗便打師接杖推倒檗呼維那拽起
我來那拽起曰和尚爭容得這風漢檗却打
維那師钁地曰諸方即火葬我這裡活埋。」

【頌曰。
「　奪旗掣皷著精神父子雖親法不親為報四方禪客道等閒莫作守株人(真淨文)」

「　百頭馬裏一頭騾踢踏縱橫不奈何今日風顛
臨濟是却令黃檗打維那(佛鑑懃)」

「　黃檗倒地維那扶起火葬活埋清風未巳(真如喆)」

「　黃檗活作死醫臨濟死作活用維那聽事不真未免喚鍾作甕(月堂昌)」
】
「臨濟㘽私次黃檗曰深
山裏㘽許多作麼師曰與後人作古記乃將
鍬拍地兩下檗拈起拄杖曰汝喫我棒了也
師作噓噓聲檗曰吾宗到汝此記方出。」

【頌曰。
「　帶礪山河畫土疆漢高殿下有張良千言萬語無人會又逐流鶯過短墻(翠岩真)」

「　手裡钁頭今日用喻巳玉石千鈞重直饒八臂大那吒盡力搖來搖不動(佛鑑懃)」

「　風吹雨打莭還枯千尺龍蛇插太虛堪咲兒孫無伎倆一生􂐘此被搽糊(懶菴樞)」
】
「臨濟示眾曰汝等
諸人赤肉團上有一無位真人常向諸人面
門出入汝若不識但問老僧時有僧問如何
是無位真人師便打云無位真人是什麼𠃵
屎橛後雪峰聞乃曰臨濟大佀白拈賊。」

【頌曰。
「　卞璧無瑕奪日輝秦王雖愛不輸機可憐又入相如手一陣清風滿路歸(佛印元)」

「　春風浩浩烘天地是處山藏𤇆靄裡無位真人不可尋落芲又見隨流水(白雲端)」

「　播土揚塵沒處藏面門出入太郎當撒𡱁撒尿渾閑事浩浩誰分臭與香(保寧勇)」

「　眉橫鼻直眼睛烏擒住元來是鬼奴𡱁橛拋來渾不管看人猶
自面糢糊(上方益)」

「　樷林獨步更無雙臨濟機鋒不可當至今四百年來事亦有兒孫再舉揚(道場如)」

「　無位真人面門出入凡聖不名死生何立雖然徧界不曾藏恍𠔃惚𠔃無處拾(雲盖昌)」

「　無位真人臨濟道勸君不用更尋討鳥道無功游者稀百尺竿頭要親到(通照逢)」


「　聲色不干眼耳天地本自同根岩下忽聞啼鳥反身又到松門(佛心才)」

「　無位真人赤肉團興來擺手出長安將軍自有嘉聲在不得封俠也是閑(踈山常)」

「　面門出入每相見日月由來不識真海岳慣游知巳少反身㱕臥嶺頭雲(踈山如)」

「　面門出入見還難無位真人咫尺間去路一身輕似葉高名千古重如山(鼓山珪)」

「　腦後見腮村僧大開眼了作夢雖然趂得老鼠一棒打破油甕(徑山杲)」

「　萬法一如不用揀一如誰揀誰不揀即今生死本菩提三世如來同箇眼(長沙岑)」

「　赤肉團上無位真人左眼八兩右眼半斤貴買賤賣黃金白銀(保寧勇)」

「　漳泉福建頭匾如扇只可聞名不可見面(真淨文)」

「　好芲當面貼認著被渠使不認貼芲時滿口有牙齒無位真人處處獻新攔胸扭住不落主賔𠃵𡱁橛𠃵𡱁橛三人證龜作箇鼈(月堂昌)」

「　無位真人不隱藏面門出入露堂堂應機接物頭頭現直得家聲播大唐(禾山
方)」

「　鑄印銷印全提正令要識綱宗不隔一瞬(尼無著捴)」

「　春雪滿空來觸處是芲開不知園裏樹那箇是真梅(訥堂思)」

「　棒頭落莭來反本閃電光中立信旗殃害樷林無雪處幾人錯認口頭肥(或菴躰)」
】
「臨濟問院主甚處去來曰
州中𥽀黃米來師曰雜得盡麼曰𥽀得盡師
以拄杖劃一劃曰還雜得這箇麼主便喝師
便打典座至師舉前話座曰院主不會和尚
意師曰󲊛又作麼生座禮拜師亦打。」
【
頌曰。

「　功德天黑暗女有智主人俱不取後代兒孫渾莾鹵宏綱委地憑誰舉(正覺逸)」

「　院主下喝典座禮拜臨濟令行古今獨邁(真如喆)」

「　臨濟全機格調高棒頭有眼察秋毫掃除狐兔家風峻變化魚龍雷火燒活人劒殺人刀倚天照雪利吹毛一等令行滋味別十分痛處是誰遭(天童覺)」

「　寶劍持來刃佀霜幾回臨陣斬蠻王有情有理俱三叚一道寒光射斗傍(白雲端)」

「　𥽀米闍𥟖意氣驕輕如春雪自飄飄纔方落地人皆愛力不禁風當下消(佛鑑懃)」

「　一堆紅燄亘晴空不問金銀銕錫冋入裡盡教成水去那容􂑊蚋泊其中(徑山杲)」

「　萬里無雲青天白月斗轉星移雷奔電激展得勝旗奪連城壁唱太平歌吹無孔笛(南堂興)」

「　吹毛在握逞全威不許依門傍戶窺是聖是凡俱坐
斷直教千古轉光輝(塗毒䇿)」

「　行喝也打禮拜也打臨濟大師可知禮也(巳菴深)」

「　不問是誰俱截斷殺人湏是上將軍棒頭有眼明如日要識真金火裡看(無禪才)」
】
「臨濟到京行化至
一家門首曰家常添鉢有婆曰太無厭生師
曰飯也未曾得何言太無厭生婆便閉却門。」

【頌曰。
「　千尺􂅕綸直下垂錦鱗撥剌上鈎時斜風細雨歌歸去醉倒蓬窓百不知(別峯印)」

「　家常添鉢繞村行驀地一聲無厭生化主分明嫌少在籬門掩却強惺惺(天目禮)」

「　添鉢家常乞食時柴門掩處莫遟疑白牯手叚重拈起鐵眼銅睛換却伊(野牛平)」

「　蠅見血鶻提鳩拳來踢報膠漆相投難提掇處轉風流(虛堂愚)」
】

「臨濟陞堂有僧出師便喝僧亦喝便禮拜師
便打又有僧來舉起拂子僧禮拜師便打又
有僧來師亦舉拂子僧不顧師亦打又有僧
來㕘師舉拂子僧曰謝和尚指示師亦打雲
門代云秪冝老漢大覺云得即得猶未見臨
濟機在。」
【
頌曰。
「　大抵宗師謁者難得盤桓處且盤桓儂家自有同風事蘆管橫吹宇宙寬(翠岩真)」

「　主賔都落苐三機陣陣開旗不展旗石火光中分勝負倒騎鐵馬上湏彌(鼓山珪)」


「　五月五日午時書赤口毒舌盡消除更饒急急如律令不湏門上畫蜘蛛(徑山杲)」

「　棒頭有
眼眼裡無筋多逢濁富罕遇清貧自入洞門𤇆鎻斷不知世上幾經春(雪菴瑾)」

「　閃電光中賔主分虛空背上立綱宗祖師活計只如此後代兒孫掃地空(松源岳)」
】
「臨濟上堂次兩堂
首座相見同時下喝僧問師還有賔主也無
師曰賔主歷然師名眾曰要會臨濟賔主句
問取堂中二首座。」
【
頌曰。
「　兩堂上座緫作家其中道理有分拏賔主歷然明佀鏡宗師為點眼中芲(汾陽昭)」

「　啐啄之機箭拄鋒瞥然賔主當時分宗師憫物垂緇素北地黃河徹底渾(慈明圓)」

「　箭鋒相拄自譊訛李廣雙鵰射得多堪咲人來望天際歷然飛鷂過新羅(佛印元)」

「　兩堂上座齊下喝眼裡瞳人帶金屑錐刀同用不能分黑漆崑崙迷夜月(浮山遠)」

「　一喝湏教水𨒫流歷然賔主未輕酬當人若觧通消息半夜扶桒出日頭(海印信)」

「　兩堂齊下喝歷然分賔主􂎆著此機關南金賤如土(地藏)」

「　賔主歷然句下分三玄􂐘此振𠃵坤如今多少途中客盡日區區獨自奔(雲溪恭)」

「　兩陣交鋒作者機當人施設在臨時若逢李廣將軍手定國安邦付與誰(草堂清)」

「　離婁明不到師曠𦗟亦訛箇中識賔主日午下星河(黃龍震)」

「　以平報不平王法本無親臨濟雖明眼也是黃龍精(徑山杲)」

「　兩堂齊喝主賔分照用
同時透古今臨濟正宗傳盛化兒孫得旨意深深(大溈智)」

「　一喝當機賔主分莫捋知見強踈親反身師子威獰甚眼裡無筋一世貧𡰱(無著緫)」
】
「臨濟囙定上座問如何是佛法大意
師下禪牀擒住打一掌便托開定佇立傍僧
云定上座何不禮拜定纔作禮忽然大悟。」

【頌曰。
「　斷際全機繼後踪持來何必在􂐘容巨靈擡手無多子分破華山千萬重(雪竇顯)」

「　不隨前後獨超古今喚回千嵗夢飛出九臯禽直下一槌光迸散斬新彈子出爐金(天童覺)」


「　掣電之機過趙州為人湏到結窮頭掌中擎出香山子直上高高十二樓(佛鑑懃)」

「　一棒一條痕一摑一掌血若無般若靈根到此如何打發(南華昺)」

「　出頭露角指點方見見處不㽞分定鍼線下床扭住纔擬議拓開一掌佛法意脊背汗流喚得四白蓮芲向半天開(月堂昌)」

「　半斤是八兩八兩是半斤不識耀州銕喚作出山銀(懶菴樞)」

「　案頭書勑令行時閫外全提殺活機回首華山孤頂望巨靈神亦竪降旗(瞎堂遠)」

「　全𠬧全放不通風點破將來巳不中禮拜起來雖悟去街頭咲倒李三翁(別峯印)」
】
「臨濟曰麻谷(苐二世)到參敷坐具問十二
面觀音阿那面正師下繩床一手𠬧坐具一
手搊麻谷云十二面觀音向什麼處去也谷
轉身擬坐繩床師拈拄杖打谷接却相捉入
方丈。」
【
頌曰。
「　大悲觀音開正面官不容針通一線鼠拽葫蘆有底忙鬼爭漆桶無人見(鼓山珪)」

「　昧却當陽箇一著牽來拽去互施呈不知除却王維手更有何人畫得成(徑山杲)」


「　十二面觀音兩箇都不識把手歸去來形端而影直人生相識貴知音水入水𠔃金博金(退谷雲)」
】
「臨濟示眾曰有一人論刦在途中不
離家舍有一人論刦離家舍不在途中且道
那一人合受人天供養。」
【
頌曰。
「　霹靂未𠬧聲閃電不㽞影三更月到窓半夜驢覷并快騎駿馬驟高樓一塵不動湏彌頂(最菴印)」
】
「臨
濟訪平田於路見一嫂使牛師問嫂平田路
向什麼處去嫂將牛打云這畜生諸處走到
這裏不知路師曰我問󲊛平田路向甚麼處
去嫂云這畜生養來五載尚使不得師云欲
觀前人先觀所使便有抽釘拔楔之意。」

【頌曰。
「　有客平田問路頭高擡白棒打耕牛春光眼底無多子一對鴛鴦逐水流(笑翁堪)」


「　烏藤倒拄向平田便把羸牛痛下鞭更說養來經五嵗始終只是老婆禪(天目禮)」

「　白水田邊問路頭雪眉婆子打耕牛草鞋泥滑青山遠不是愁人也著愁(橫川珙)」

「　目前條路平如砥何不堂堂掉臂行撩撥老婆牛性發赤身
挨棒可憐生(竹屋簡)」
】
「臨濟囙僧問捉象亦全
其力捉兔亦全其力未審全箇甚麼力師曰
不欺之力。」
【
頌曰。
「　力在如今作用時情存毫忽便成欺誰知脩水千峰碧盡入秋風一瘦蔾(虛堂愚)」
】
「臨濟上堂僧出作禮師便喝僧
曰老和尚莫探頭好師曰󲊛道落在甚麼處
僧便喝又僧問如何是佛法大意師便喝僧
作禮師曰󲊛道好喝也無僧曰草賊大敗師
曰過在甚麼處曰再犯不容師曰大眾要會
臨濟賔主句問取堂中二禪客。」
【
頌曰。
「　孔明諸葛隱蓬廬明主求賢三下車為報將軍莫輕躁先生謀䇿必無虞(崇覺空)」
】
「臨濟囙僧問
如何是三眼國土師曰我共汝入淨妙國土
中著清淨衣說法身佛又入無差別國土中
著無差別衣說報身佛又入觧脫國土中着
光明衣說化身佛。」
【
頌曰。
「　法身報身化身咄哉魍魎妖精三眼國中逢著咲殺無位真人(徑山杲)」
】
「臨濟後居大名府興化寺東堂咸
通八年丁亥四月十日將示滅說傳法偈曰
㳂流不止問如何真照無邊說似他離相離
名人不稟吹毛用了急湏磨復謂眾曰吾滅
後不得滅却吾正法眼藏三聖出曰爭敢滅
却和尚正法眼藏師曰己後有人問󲊛向他
道甚麼聖便喝師曰誰知吾正法眼藏向這
瞎驢邊滅却。」
【
頌曰。
「　正法眼藏何生滅棒下分明湏見血當時正令不曾行瞎驢􂐘此爭饒舌(佛印元)」

「　圓寂將歸敘別時叮嚀法眼好任持喝下不開泥水路瞎驢􂐘此少人騎(黃龍南)」

「　正法眼藏誰傳得喝下滄溟徹底𠃵􂐘此瞎驢無覓處鐵山歸路黑澷澷(佛慧泉)」


「　劈破華山雷未猛照開滄海月非光瞎驢滅却正法眼直得哀聲振大唐(白雲端)」

「　出門握手再叮嚀徃往事􂐘叮囑生路遠夜長休把火大家吹滅暗中行(保寧勇)」

「　叮嚀法眼示將終一喝玄關絕不通自此瞎驢無覓處幾多江上問漁翁(照覺捴)」

「　决別雌黃辨作家當頭一喝定龍蛇令行塗毒無能進縱得瞎驢徒𩥇沙(三祖宗)」

「　臨濟全機何指的瞎驢親喜遇知音宗風要見長無隊流水高山意轉深(靈源清)」

「　密室遺言不再徵臨行何必在叮嚀鳳毛一息驚天地水石生光四海清(雲溪恭)」

「　忽雷纔震雨如傾九曲黃河漲四溟頼得斗門能下閘淊淊萬里絕流聲(普融平)」

「　信衣半夜付盧能攪撓黃梅七百僧臨濟一枝正法眼瞎驢滅却得人憎心心相印祖祖傳燈夷平海嶽變化鵾鵬只箇名言難比擬大都手叚觧反騰(天童覺)」

「　玉洞玄關道路長蟠桃不是等閒芳遮藏不許時人見只恐春風漏泄香
(上方益)」

「　丹鳳引󷄡栖竹寔羚羊挂角覓應難瞎驢滅却正法眼聲價喧然宇宙寬(佛心才)」


「　瞎驢滅却正法眼出得兒孫徧大唐湏信茫茫𤇆浪裡酌然別有好啇量(佛鑑懃)」

「　萬𣲖朝宗勢未休魚龍出沒任沉浮瞎驢滅却正法眼直得黃河却倒流(南華昺)」

「　到老不曾開語路臨行回首却叮嚀深深海底猶嫌淺直向金剛水際行(鼓山珪)」

「　瞎驢一喝眾皆驚正法那堪付與人三要三玄俱喪盡堂堂擺手出重城(徑山杲)」

「　叮嚀正法信非虛堪咲臨行捋𧆞鬚曾看華山圖籍上又添潘閬倒騎驢(海印信)」

「　三聖一喝少人提掇雖是死蛇觧美也活來蠅臭肉硬紏紏透網金鱗活潑潑臨濟瞎驢君子可八(草堂清)」

「　瞎驢滅却正法眼臨濟反身便倒騎佛祖位中㽞不得斷無踪跡許誰知(慈受深)」

「　萬仞峰前握手時清歌一曲少人知但見瞎驢驚宇宙不知法眼付傳誰(雪竇宗)」

「　也大奇也大奇烏頭彷彿附子依稀萬里一條寒澗水蔡州打破幾人知幾人知咦馬面夜义牛頭獄卒(湛堂凖)」

「　大寂宗風示後昆金剛寶劍利當門瞎驢滅却正法眼那箇男兒觧出群(正堂辨)」

「　臨行特地揚家醜帶累傍人滿面慚霹靂一聲雲雨散至今父子未相諳(誰菴演)」
】
「睦州陳尊宿(諱道明嗣黃檗)
學者扣激隨問遽荅詞語峻嶮諸方歸慕謂
之陳尊宿初居睦州龍興寺晦迹藏用後歸
開元(今改兜率)居房織蒲鞋以養母故有陳蒲鞋
之號因見講僧乃名曰座主主應諾師曰擔
板漢。」
【
頌曰。
「　垂慈只要緫通靈不是宗師妄自生擔板直教湏放下免伊虛度百千生(汾陽昭)」

「　睦州喚隨卦斷回不回擔板漢(楊無為二)」

「　不重師承重至公諸方誰敢觸機鋒指教臨濟參黃檗接得雲門嗣雪峯織屨只知供母飯閉門那更話禪宗樷林到處蒙霑潤莫測風雷起老龍」

「　腦後與一錐頭頭墮坑坎直饒喚不回也是虛擔板透過睦州關𠃵坤一隻眼(長靈卓)」

「　辛辛辣辣啀啀喍喍識濟北為大𣗳拶雲門墮險崖機峻莫偕言如枯柴夫是之謂陳蒲鞋(圓悟勤)」

「　電火光中休草草劍輪鋒上莫忉忉等間放却全身入終不當頭犯一毫(鼓山珪)」

「　睦州擔板那容眨眼闊狹短長不湏增減(徑山杲)」

「　睦州擔板幾人扶喪者多應在半途言下要教通徹去逈然心眼頓醒甦(椘安方)」

「　睦州擔板漢作事𠇲分㭊衲僧鼻孔撩天言下要知端的(南堂興)」

「　朴寔頭禪無伎倆一句分明如擈相客來只是呌擔板不知的當誰擔板(懶菴樞)」

「　睦州檐板漢􂐘來見一邊淺深三尺水上下兩重天(雪菴
瑾)」

「　山之峩峩水之湯湯冷眼覷著無處慚惶(別峯印)」

「　紅爐起浪拍天飛疾焰過風孰敢窺任是三頭并六臂到此休誇苐一機(木菴永)」
】

「睦州見僧乃曰見成公案放汝三十棒曰某
甲如是師曰三門頭金剛為甚麼舉拳曰金
剛尚乃如是師便打曰這掠虛漢。」
【
頌曰。

「　見成公案未除瑕放過方能脫鎻枷四海澄清人富庶更來石上種油麻(覺海元)」

「　見成公案便相當秤則稱𠔃斗則量非較當年三十棒至今平步也翱翔(佛燈珣)」

「　呼蛇易遣蛇難袖裡金槌不易看長安夜夜家家月誰知愁樂有多般(海印信)」

「　見成公案沒啇量不動􂅕毫便廝當二十烏藤聊放過可怜雪上更咖霜(無際𣲖)」

「　見成底事沒啇量剔起眉毛未廝當日暮碧天鴻雁󷄛海門斜去兩三行木菴永公案巳見成放汝棒三十木馬走佀𤇆泥牛趂不及(復菴封)」
】
「睦州因秀才相訪稱會二
十四家書師以拄杖空中點一點曰會麼秀
才罔措師曰又道會二十四家書永字八法
也不識。」
【
頌曰。
「　一點曾無異微塵刼不增百千諸佛眼同共此靈明(明招謙)」

「　禪師拄杖秀才筆伎倆皆􂐘手中出八法論書如未明面前一點黑如漆(佛鑑懃)」

「　一着機先用得親可憐窮子眼無筋湏知八法論書處前箭猶
輕後箭深(水庵一)」
】
「睦州上堂首座􂿁荅云在
又曰寺主􂿁荅云在又曰維那􂿁荅云在三
段不同今當苐一向下文長付在來日。」

【頌曰。
「　八字打開十分漏泄孤危不立道方高伎倆更無隨意說別別南斗七号北斗八(護國欽)」
】
「睦州示眾曰大事未明如喪考妣大
事巳明亦如喪考妣。」
【
頌曰。
「　春去秋來古與今相逢休論幾時深飢飡渴飲無他事儘聽滿頭霜雪侵(保寧勇)」

「　楊子江頭波浪深行人到此盡沉吟他時若到無波處還佀有波時用心(千峯琬)」
】
「青峰椘囙僧問大事巳成為
甚麼也如喪考妣師曰不得春風芲不開及
至芲開又吹落。」
【
頌曰。
「　家山歸到莫囙循竭力寅昏奉二親機盡功忘恩義斷便成不孝闡提人(丹霞淳)」
】
「睦州常示眾曰忽然忽然
大覺璉拈云不然不然。」
【
頌曰。
「　忽然不然如鋏如鉗神仙秘訣父子不傳(別峯印)」

「　忽然忽然頭上是天不然不然脚下是地直下來也無處回避(孤峯深)」
】
「睦州見僧來參便喝曰
上座如何偷常住果子曰某甲方來囙甚道
偷常住果子師曰贓物現在聻。」
【
頌曰。
「　傾盡寶山寶全身入荒草若是鳳凰兒不向那邊討(松源岳)」
】
「睦州示眾曰汝等諸人還得箇入
頭處也未若未得箇入頭處湏覓箇入頭處
若得箇入頭處巳後不得孤負老僧時有僧
出禮拜曰某甲終不敢孤負和尚師曰早是
孤負我了也又曰明明向󲊛道尚自不會何
况盖覆將來。」
【
頌曰。
「　學道先湏入頭處既得入頭莫孤負明明向道尚猶迷何况言中曾盖覆(本覺一)」
】
「睦州問僧近離甚處僧便喝
師曰老僧被󲊛一喝僧又喝師曰三喝四喝
後作麼生僧無語師便打曰這掠虛漢。」

【頌曰。
「　兩喝與三喝作者知機變若謂騎𧆞頭二俱成瞎漢誰瞎漢拈來天下與人看(雪竇顯)」

「　睦州檐板漢觧使不觧筭人前嬴得五百家中着了一貫(普庵玉)」
】
「睦州因僧問高揖
釋迦不拜彌勒時如何師曰昨日有人問趂
出了也曰和尚恐某甲不寔那師曰拄扙不
在苕菷柄聊與三十。」
【
頌曰。
「　出群湏是英靈漢敵勝還他師子兒選佛若無如是眼假饒千載亦奚為(南堂興)」

「　凜凜將軍令巳行八荒四海要澄清提來劍氣干牛斗洗蕩氛埃見太平(天童覺)」

「　殺人不眨眼救人湏出手論寔不論虛合升始為斗高揖釋迦不拜彌勒喫棒趂出猶費力滴水冰生知未知拋塼引玉有人識(月堂昌)」
】
「睦州囙僧問一氣還轉得一大
藏教也無師曰有甚饆饠䭔子快下將來。」

【頌曰。
「　鈍钁頭邊得意時閒芲着子不愁伊幾
人不善根株者只見枝頭更長枝(長靈卓)」

「　睦州只愛錐頭利這僧不見鑿頭方直饒轉得百千藏這般供養也尋常(鼓山珪)」

「　一氣轉一大藏教頓漸偏圓權與寔無邊妙義炳然彰元來一字也不識(徑山杲)」

「　等閒一問垂千古􂐘此樷林共播揚堪咲睦州無相度饆饠䭔子要先甞(懶菴樞)」

「　問若傾湫荅如倒岳出草羚羊時挂角明眼衲僧如何卜度尺短寸長一任貶剝(投子舒)」

「　快人一言快馬一鞭停囚長智十萬八千(木菴永)」

「　良玉不雕美言不文𤇆村三月裡別是一家春(息庵觀)」
】
「睦州因僧
問以一重去一重即不問不以一重去一重
時如何師曰昨朝㘽茄子今日種冬𤓰。」

【頌曰。
「　重重去盡自平常春暖風和日漸長戶外鳥啼聲細碎岩芲狼藉滿山房(自得暉)」

「　登壇道士羽衣輕呪力雖窮法轉新拇指破開天地暗蛇頭攧落鬼神驚(瞎堂遠)」

「　披簑側笠千峯上引水澆蔬五老前中有𤓰田難納履睦州倒退在傍邊(南岩勝)」

「　昨日㘽茄子今日種冬𤓰一聲河滿子和月落誰家(咲菴悟)」
】
「睦
州問一官人易中道百姓日用而不知且道
不知箇什麼官人云不知道師曰酌然不知。」

【頌曰。
「　酌然不知無孔䥫槌當面一擲佛祖難窺(堂)」
】
「睦州囙僧問大眾臨筵合談何
事師曰後園生菜熟水冷淘。」
【
頌曰。
「　脫略情塵老睦州𧆞頭虎尾一時􂉨芳草渡頭韓幹馬綠楊堤畔戴嵩牛(正堂辯)」
】
「睦州囙僧問如
何是祖師西來意師云一隊衲僧來一隊衲
僧去。」
【
頌曰。
「　一隊衲僧來一隊衲僧去打破睦州關大地無寸土(大川濟)」

「　一隊衲僧來一隊衲僧去搆得搆不得銕蛇橫古路(雪磯綱)」
】

「睦州曰裂開也在我捏聚也在我時有僧問
如何是裂開師曰三九二十七菩提涅槃真
如觧脫即心即佛我且與麼道󲊛又作麼生
曰某甲不與麼道師曰盞子擈落地碟子成
七片曰如何是捏聚師乃歛手而坐。」
【
頌曰。
「　溪邊嫰桺條條綠陌上桃芲𣗳𣗳紅勿謂東君無管帶更加暖日與和風(佛性泰)」
】
「睦州囙僧
問靈山還有蛇不師曰這蚯蚓。」
【
頌曰。
「　水中鹽味色裡膠清若人辨得天下橫行(草堂清)」
】

「福州烏石靈觀禪師(嗣黃檗時稱老觀)曹山
行脚時問如何是毗盧師法身主師曰我若
向󲊛道即別有也曹山舉似洞山山曰好箇
話頭秪欠進語何不更去問為甚麼不道曹
山乃却來進前語師曰若言我不道即啞却
我口若言我道即謇却我舌曹山歸舉佀洞
山山深肎之。」
【
頌曰。
「　烏石老古錐門風能峭絕有問毗盧師開口端的別齒有嚙鏃機天
無苐二月軟語若金剛漚和是生滅(南堂興)」


「　毘盧師法身主通身是口寔難舉縮却舌頭啞口時獨許洞山暗相許不相許猫兒偏觧捉老鼠(喝堂一)」
】
「烏石囙雪峰一日伺便扣門
師開門峰驀胸搊住曰是凡是聖師唾曰這
野狐精便推出閉却門峰曰也秪要識老兄。」

【頌曰。
「　一不作二不休賔主互換有來由焦磚打着連底凍赤眼撞着火柴頭(松源岳)」

「　峻硬門庭古莫儔曾郎欲入竟無由為渠八字打開着嬌綠覆田秧滿疇(竹屋簡)」
】
「烏石囙雪峰
扣門師問誰峰云鳳凰兒師曰作麼生峰云
來啗老觀師開門搊住曰道道峰擬議師便
托開掩却門峰住後示眾云我當時若入得
老觀門󲊛這一隊噇酒糟漢向甚處摸索雪
竇云這孤恩負德漢有甚麼交涉當時入不
得豈是教󲊛入今既摸索不着累他雪峰俱
在老觀門下。」
【
頌曰。
「　養成羽翼鳳凰兒老觀門下偶差池冷地忽然思舊債却來別處討便冝(𡰱無着捴)」
】
「烏石引麵次有僧來參師引
麵示之僧便去至晚問首座今日新到在什
麼處曰當時便去了也師曰是則是只得一
橛。」
【
頌曰。
「　草舍柴門僻更幽何期過客也經由蒿湯備禮不知愧猶對傍人賣口頭(断槗倫)」
】
「唐相國裴休見黃檗囙見大安寺壁畫高
僧真儀公曰真儀可觀高僧何在主事無對
公曰此間有禪人否曰近有一僧投寺執投
頗似禪者尋請至舉前話黃檗朗聲曰裴𠇲
公應諾檗曰在甚麼處公當下知旨如獲髻
珠。」
【
頌曰。
「　鄷城寶劍沉埋久一道寒光射斗牛不是張華辨端的只應千古枉淹㽞(慈受深)」

「　翰墨場中喚得回桂林昨夜覺芲開暗香漏泄通消息散作人間調鼎才(自得暉)」

「　浮雲宿霧兩朦朧行徧千峰與萬峰驀地喚回霜夜夢舉頭親見月當空(萬菴柔)」
】
「裴相國問僧
看什麼經僧云無言童子經公曰有幾卷曰
兩卷公曰既是無言為什麼却有兩卷僧無
言新羅龜山代云若論無言非唯兩卷。」

【頌曰。
「　曾落石霜機外笏又扶麄行到唐天只將四海垂綸手鰕蟹魚龍一串穿(虛堂愚)」
】
「裴
相國入大安寺門諸大德曰羅睺羅以何為
苐一日以密行為第一公不肎遂問此間有
何禪者時龍牙在後園種菜遂請來問羅睺
羅以何為第一牙曰不知公便拜曰破布褁
真珠。」
【
頌曰。
「　密行第一精鑑還希具擇法眼真箇不知(黃龍新)」

「　以何為第一不知㝡親切破布褁真珠傾城換不得(月坡明)」
】

「洪州新興嚴陽尊者(諱善信嗣趙州)初參趙
州問一物不將來時如何曰放下着師曰既
是一物不將來放下箇甚麼曰放不下擔取
去師於言下大悟住山常有一蛇一𧆞隨從
手中與食。」
【
頌曰。
「　一物不將來肩頭擔不起言下忽知非心中無限喜惡毒既忘懷蛇虎為知巳清風幾百年至今猶未已(黃龍南)」

「　移高就下縱威權觧脫門開信可憐不得空王真妙訣動隨聲色被勾牽(真凈文)」

「　不妨行細輸先手自覺心麄愧撞頭局破腰間斧柯爛洗清凡骨共仙游(天童覺)」

「　一物不將來教渠放下着廓爾悟無生活計俱拋却(旻古佛)」

「　𥁞力放不下着力擔不起將謂一物無元是自家底見得自家底心中大歡喜自茲家業興一舉九萬里(龍門遠)」

「　一物不將來兩手提不起直下要承當渾是自家底(佛燈珣)」

「　劈面呈機不等閒纖毫盡處重如山斷腸曲調如親𦗟流水悲風不用彈(塗毒䇿)」

「　赤心片片少人知滿口含霜特地疑奉報五湖學道者不湏孤負一雙眉(月庵果)」

「　趙州放下著碓觜忽生芲雖然無一事驗盡當行家(雪堂行)」

「　驀就膏肓打一鍼當時無處着渾身呵呵咲入嚴陽去蛇虎為隣不可尋(密菴傑)」

「　嚴陽携狗頭臭穢於人怕囙何老趙州與酬羊肉價(野牛平)」
】

「杭州多福和尚(嗣趙州)因僧問如何是多福
一樷竹師曰一莖兩莖斜曰學人不會師曰
三莖四莖曲。」
【
頌曰。
「　一莖兩莖斜其意毒如蛇三莖四莖曲無疑入地獄言下若知非心空及第歸堪咲蔣山老無端入荒草(應菴華)」


「　一莖兩莖斜踈影動龍蛇心疑生暗鬼眼病見空華三莖四莖曲還我一樷竹時引清風來落葉填山谷恁麼會得多福一樷竹若也不會三莖四莖曲(無禪才)」
】

「興化軍梯山建福石梯禪師(嗣茱萸)一日見
侍者托鉢上堂乃喚侍者者應諾師曰甚處
去曰上堂齋去師曰我豈不知汝上堂齋去
曰除此外別道箇甚麼即得師曰我只問󲊛
本分事曰和尚若問本分事某甲寔是上堂
齋去師曰汝不謬為吾侍者。」
【
頌曰。
「　父子相將草裡行星馳電捲迅雷轟賺他無限英靈漢錯認鞍鞽過一生(辛菴儔)」
】

「益州大隨法真禪師(嗣長慶安)因僧問刼火
洞然大千俱壞未審這箇壞不壞師曰壞曰
恁麼則隨他去也師曰隨他去僧不肎後到
投子舉前話子裝香遙禮曰西川古佛出世
謂其僧曰汝速回去懺悔僧回大隨師巳遷
化僧再至投子子亦遷化。」
【
頌曰。
「　切忌隨他不會他大隨此語播天涯真凈性中纔一念早是千差與萬差(北塔祚)」

「　懶菴的子大隨師人問隨他師亦隨返顧不能休駐意更生異
見却狐疑汾陽為汝開天路萬別千差一道歸(汾陽昭)」

「　刦火光中立問端衲僧猶滯兩重關可憐一句隨他去萬里區區獨徃還(雪竇顯)」

「　隨他去隨他去千手大悲攔不住刼火光中相徃來銅睛䥫眼無尋處(正覺逸)」

「　壞與不壞俱非內外不隔􂅕毫尋常面對道吾真隨他去亦太無端袖裡金槌豈易看問罷不知何處去白楊風送壠頭寒(佛慧泉)」

「　刼火洞然大千何在壞與不壞漆桶不快肯更隨他去被謾又太煞若是箇中人終不到錯會(法雲秀)」

「　步步相隨是大隨左邊吹了右邊吹思量未免空𥱰氣何不㽞將暖肚皮(保寧勇)」

「　壞與不壞舌無骨驀面看時眼突出大隨猶在刼火中天下熬熬謾啾唧(白雲端)」

「　刼火洞然大千壞面前鼻孔鎮長在只為隨他一句言腰間失却箇皮袋(地藏恩)」

「　壞與不壞兩相猜劒閣龍舒謾徃來何人更有樊公脚一􂎆鴻門雙扇開(慈受深)」

「　刼火洞然俱敗壞青天白日愈光輝王孫醉寢迷春夢不覺鶯啼柳絮飛(佛智裕)」

「　臭𤇆蓬㶿中迸出鐵蒺蔾當陽如未委喪却目前機(佛性泰)」

「　壞與不壞言端語端舌頭咬破自覺心酸大隨投子終無兩般萬里區區獨自徃還(椘安方)」

「　陷虎之機総不知便隨流去落東西大隨自是持綱手放去􂊂
來要驗伊(圓照本)」

「　六合傾翻劈面來暫披麻縷混塵埃因風吹火渾閑事引得游人不肯回壞不壞隨不隨徒將聞見強針錐太湖三萬六千頃月在波心說向誰(通照逢)」

「　了然無別法誰道印南能一句隨他去千山走衲僧𧉨寒鳴砌葉鬼夜禮龕燈吟罷孤窓外徘徊恨不勝(唐景遵)」

「　壞與不壞兩彩一賽本無是非說甚憎愛雲過長空了無𦊱碍君不見衲僧鉢袋子接得將來日裡晒(佛鑑懃)」

「　壞與隨他去如何不肯休未明端的意特地覓回頭(龍門遠)」

「　刼火洞然大千俱壞這箇魔魅百生冤債禪流若問壞不壞昨夜石人闘禮拜(南堂興)」

「　𠾑銕負鞍無固必牽犂拽𣞻不辭勞貪生逐日區區去誰管年高白髮饒(簡堂機)」

「　刼火光中共唱酬隨波逐浪謾悠悠剖盡衷腸人不會草鞋拈取盖龜休(石庵玿)」

「　才伸刦火光中問便觧隨他去復回回到悔來坡下路亂山依舊碧崔嵬(北磵簡)」
】

「大隨庵側有一龜僧問一切眾生皮褁骨這
箇眾生為甚骨褁皮師拈草履覆龜背上僧
無語。」
【
頌曰。
「　如龜六藏巳彰名休向人前弄眼睛一隻草鞋都盖却直至如今猶未惺(北塔祚)」

「　問處爭如荅處親眼中難着透金塵長安一路無多地過得潼關有幾人(佛慧泉)」

「　分
明皮上骨團團卦畫重重更可觀拈起草鞋都盖了大隨却被這僧謾(白雲端)」

「　露足藏頭可煞奇千年誰謂是靈龜雨傾不觧隨流去浮木相逢是幾時(保寧勇)」

「　皮骨曾將問大隨當頭一着更狐疑可憐無限尋聲迹不薦羚羊挂角時(照覺捴)」

「　大隨庵外一龜兒僧問如何骨褁皮草鞋盖了無人會白雲流水共依依(地藏恩)」

「　皮褁骨𠔃骨褁皮吉㐫徒自亂針錐草鞋覆了獨歸去千古何人識大隨(普融平)」

「　千古清聲老大隨機鋒壁立杳難窺未能直下超凡聖只道將鞋盖却龜(禾山方)」

「　懶庵的子大隨師一著當頭更莫疑大地山河都盖了􂐘他衲子下針錐(旻古佛)」

「　骨褁皮𠔃皮褁骨大隨老子無窠窟上士聞之咲未休中流特地生疑惑(龍門遠)」

「　皮褁骨𠔃骨褁皮分明道了復何疑拈起草鞋如未委不如別處且烏龜(佛性泰)」

「　法不孤起仗境方生烏龜不解上壁草鞋隨人脚行(佛燈珣)」

「　學道湏教正眼開莫將狂觧意中猜脫鞋龜上人難會遂使携囊特地來(天童覺)」

「　木禪庵畔定光老兒非銅非鐵無相無為有擎天之力有拔地之威有射鵰之手有囓鏃之機口如大海眼如眉人間天上許誰知(南堂興)」

「　骨褁皮兮皮褁骨大隨放出遼天鶻東西南北謾檯眸不知
巳過新羅國(無凖範)」

「　休將皮骨強分張得六藏時且六藏隻履盡情遮盖了這僧無事可思量(此山應)」


「　千載靈龜庵下出團團骨上卦重重草鞋盖却無頭尾且𦗟旁人定吉凶(橫川珙)」
】

「大隨問僧甚處去曰峩眉禮普賢去師舉拂
子曰文殊普賢総在這裡僧作圓相拋向後
乃禮拜師喚侍者取一貼茶與這僧。」
【
頌曰。

「　楖𣗖杖頭光閃爍錫羅捲褁面鄒鎪肩擔背負出門去好是無人敢駐㽞(保寧勇)」

「　大隨山下路縱橫老竹蒼藤處處生四海五湖為客慣二更無月也湏行(慈受深)」

「　識法者惧欺敵者亡水中辨乳源是鵝王(天童覺)」

「　一輪明月照瀟湘更不逢人問故鄉自是天涯慣為客任他猿呌斷人腸(上方益)」

「　把火入牛欄反身外面看梨芲千點白春雨幾聲寒(月堂昌)」
】

「大隨囙僧問如何是和尚家風師曰赤土畫
簸箕曰未審此理如何師曰簸箕有唇米跳
不出。」
【
頌曰。
「　赤土畫簸箕團團無縫𦉑佛眼覷不見海神不知價簸土揚塵無處尋山高海闊白雲深(南堂興)」

「　簸箕有唇米跳不出天下衲僧赤𩨘𩪸更湏撥轉上頭關十方世界黑佀漆(應菴華)」
】

「大隨因僧問如何是佛法的的大意師曰山
前麦熟也未。」
【
頌曰。
「　山前麦熟報君知佛祖端由辨者稀莫學朱涇老禪伯滿舩空載月明歸(象田鄉)」

「　大匠不巧大儒不學動輙中方圓舉皆成禮樂堪咲鄉村賣卜人徒勞鑽破烏龜殼(無凖範)」
】

「大隨燒畬次忽見一蛇師以杖挑向火中曰
咄這箇形骸猶自不放捨󲊛向這裡死如暗
得燈時有僧問云正恁麼時還有罪也無師
曰石虎呌時山谷響木人吼處銕牛驚。」

【頌曰。
「　刼初刼末法弱魔強定光老子銕作脊梁文經武緯把定封疆碧天雲散祖風涼佛日光輝舜日長(南堂興)」
】

「韶州靈𣗳如敏禪師(嗣長慶安)因僧問如何
是和尚家風師曰千年田八百主曰如何是
千年田八百主師曰郎當屋舍沒人修。」

【頌曰。
「　來機深辨有舒有卷移却案山重添鍼線千年田八百主直下承當還莾鹵郎當屋舍沒人修片瓦根椽誰去竪君不見甜𤓰徹蒂甜苦瓠連根苦(月堂昌)」
】

「靈𣗳因僧問如何是祖師西來意師默然後
遷化欲立行狀碑要選此語刻石時雲門為
首座僧問先師默然處如何上碑雲門代云
師。」
【
頌曰。
「　師師師知知知三三兩兩過遼西一雙紅杏換消梨(琅琊覺)」

「　靈𣗳當初密對揚
時中文采巳全彰後人不見雲門老一字千般謾度量(佛印元)」

「　師之一字太巍巍獨向寰中定是非畢竟水湏朝海去到頭雲定覓山歸(白雲端)」

「　靈𣗳大師雲門首座只知立碑不覺話墮智海山僧為伊點破知燈是火􂐴如麻信火是燈能幾箇(智海清)」

「　師字相酬作者知韶陽千古特光輝范范宇宙人無􂐴到底誰明一字師(旻古佛)」

「　西來祖意若為酬手把明珠已暗投却被雲門添一字致令千古閙啾啾(寶峯明)」

「　靈𣗳面皮多葛怛韶陽板齒上生毛(拍右膝)會得國清才子貴(拍左膝)不會家富小兒嬌(此庵元)」

「　師之一字見還難直下應湏透祖關縱使祖関開正眼前頭更有萬重山(佛照光)」

「　師之一字太孤危文彩全無作者知不領韶陽提起處且􂐘默處認殘碑(天目禮)」
】

「漳州浮石禪師(嗣子湖)上堂山僧開卜鋪能
斷人貧富定人生死時有僧出云離却生死
貧富不落五行請師直道師曰金木水火土。」

【頌曰。
「　達磨西來唯賣卜吉凶在汝不由人箇中只是依爻斷豈有人情踈與親(本覺一)」

「　金木水火土始終顛倒􂐴五六下四三初爻傳白𧆞苦苦卜得此卦一生貧遠信不來病人死(懶庵需)」

「　金木水火土一二三四五南泉王老師不打塩官鼓(即庵覺)」

「　金木水火土大蟲
元是虎好咲李將軍藍田空沒羽(無凖範)」
】

「福州靈雲志勤禪師(嗣長慶安)初在溈山因
見桃芲悟道有偈曰三十年來尋劍客幾回
落葉又抽枝自􂐘一見桃花後直至如今更
不疑溈曰􂐘緣悟達永無退失善自護持有
僧舉似玄沙沙云諦當甚諦當敢保老兄未
徹在眾疑此語沙問地藏我恁麼道汝作麼
生會藏云不是桂琛即走殺天下人。」
【
頌曰。

「　分明歷世三十春因悟桃花色轉新人人盡得靈雲意不識靈雲是何人(首山念二)」

「　玄沙道處少人知密密相逢更莫疑今古相傳親的旨少年多是白頭兒」

「　昔日靈雲自有知桃花巳落布華夷寰中拔劍當鋒者未徹橫身斬萬機(汾陽昭)」

「　傷嗟尋劍客桃芲遇春開靈雲一見處令我咲咍咍(神鼎諲)」

「　二月桃芲處處新靈雲一見更無親相逢盡道休官去林下何曾見一人(慈明圓)」

「　本無迷悟􂐴如麻獨許靈雲是作家借問徧叅諸祖客不知何處見桃芲(雪竇顯)」

「　春暖桃芲𣗳𣗳紅靈雲千古道還同玄沙㽞語樷林問南北東西路莫窮(正覺逸)」

「　不是玄沙定紀綱靈雲那得事全彰桃芲覺了咸皆委未徹何人共躰量師子離群山岳靜象王回顧海澄光二師不並歸何處釣魚舩上謝三郎(浮山遠)」

「　桃芲見後謂
無疑壯志由來本是伊若問玄沙言未徹現前贓物自家知(雲峯恱)」

「　二月三月景和融遠近桃芲𣗳𣗳紅宗匠悟來猶未徹至今依舊咲春風(黃龍南二)」

「　龍象相逢世不群一來一去顯踈親時人不悟其中旨摘葉尋枝長客塵」

「　子路當時問要津淊淊天下丈夫人相逢相見若如此更有春風春又春(翠岩真二)」


「　學劍宗師定不差樷林浩浩是玄沙一塵纔舉知端的東海東邊萬萬家」

「　春暖桃芲帶露開靈雲一見悟靈臺玄沙諦當傳千古誰觧雌黃息眾猜(淨照臻)」

「　桃芲開處忽伸眉未徹玄沙也大奇幾度狂風吹擺後依前似火萬千枝(佛慧泉)」

「　二月春庭雨霽時小桃紅綻兩三枝紅白爭妍人盡見因甚靈雲獨不疑(法雲秀)」

「　靈雲偶尓見桃芲三十年來得到家何事玄沙未相保枯根株上別抽芽(楊無為)」


「　靈雲悟後復何如未徹無人辨得渠千古華山山脚下豈知潘閬倒騎驢(白雲端)」

「　萬年松下忽相逢拔𣗳鳴條浩浩風堪咲晚來無覓處崔嵬和雨在雲中(保寧勇)」

「　崑崙捧出無瑕玉赤水波心得夜光今古有誰能辨別釣魚舩上謝三郎(成枯木)」

「　奇哉一見桃芲後萬別千差更不疑獨有玄沙言未徹子孫幾箇是男兒(真凈文)」

「　蠢動含靈同一性山河大地盡
知音昔人觧道黃鶯道似共桃芲說舊心(雲居祐)」

「　桃芲見了狐疑盡因甚玄沙却不然今古樷林爭浩浩欲驅良馬路揮鞭(三祖宗)」

「　靈雲老倒泄生涯消息傳來到謝家未徹根源箇端的􂐘教春力自開芲(溈山秀)」

「　靈雲聲價傳千古點撿元來未作家芳草滿園盡春色如何唯說悟桃芲(地藏恩)」

「　堪咲春風漏泄機桃芲新發舊年枝螺江有箇釣魚客咲殺靈雲道不疑(佛國白)」

「　春來物物盡紛華堪羡靈雲是作家一見桃芲心境絕老胡空自涉流沙(雲盖昌)」

「　靈雲眼中絕翳玄沙袖裡藏鋒把手直上峰頂一咲天地斗空(佛心才)」

「　靈雲見了絕譊訛獨步寰中不較多敢保老兄猶未徹令人疑着俻頭陀(長靈卓)」

「　靈雲一見不再見紅白枝枝盡着芲叵奈釣魚舩上客却來平地摝魚鰕(洪覺範)」

「　溪上桃芲開爛熳不知誰觧見靈雲頭頭緫是吾家物一念圓成盡属君(通照逢)」

「　靈雲昔日悟桃芲十里春風𣗳𣗳斜敢道老兄渾未徹夢中開眼見玄沙(旻古佛)」

「　山鳥芳時分外啼桃芲如火映前溪明明三十年來事可咲靈雲說悟迷(祖印明)」

「　陌上咲春風枝頭漏消息紅光爍太虛豈藉陽和力學劍宗師既不疑玄沙未徹㝡新奇掃除學路刮肌骨格外之機如電佛(圓悟勤)」

「　春
來依舊一枝枝同地同天道不疑未徹之言人莫問令人特地咲嘻嘻(龍門遠)」

「　百煉精金大冶中任他騰燄亘天紅湏臾拈出教人看添得行家價轉豊(開福寧)」

「　十分風采露堂堂玉蕋璚枝末比量剛被傍人論好醜囙茲難嫁與潘郎(佛性泰)」

「　二月桃芲爛熳時靈雲一見更無疑玄沙未徹誰相委鼻孔􂐘來向下垂(南華昺)」

「　靈雲一枝迎曉露玄沙一朵已離披畢竟水湏朝海去到頭雲定覓山歸(文殊道)」

「　終日看天不舉頭桃芲爛熳始擡眸饒君便有遮天網到得牢關即便休(佛燈珣)」

「　盡道見桃芲悟道此語不知還是無茫茫宇宙人無􂐴那箇男兒是丈夫打破鬼門關日輪正當午一箭中紅心大地無寸土(徑山杲)」

「　桃芲尋劍客不語咲春風白頭歸未得家住海門東敢保老兄猶未徹玄沙之言何太切君看陌上桃芲紅盡是離人眼中血(鼓山珪)」

「　似錦桃芲滿𣗳紅靈雲一見便心空當時不遇玄沙老爭得名喧宇宙中(踈山如)」

「　桃芲端的悟靈雲添得玄沙刼外春滿地不知何處去塵塵剎剎露全身(椘安方)」

「　玄沙未徹呷汁同罪千佛出世不通懺悔(佛照光)」

「　學劍難提鋒刃頭艶光芲發便心休不疑句播乹坤內得旨唯憑月滿秋(雙泉瓊二)」

「　玄沙聞舉悟中知當
下云言未保伊一擊海濤皆湧沸天光回爍眼􂿑􂿑」

「　靈雲桃芲見親切英俊超越古今哲星簇孤輪明皎潔和刃精揮用無絕玄沙敢保君未徹雲水休話箇生滅新羅打鐵燒脚熱磨礱還用三尺雪(道吾真)」

「　滿樹桃芲行人競折靈雲悟後了無疑更有玄沙言未徹噓(石􂾲明)」

「　仰面穿針不見天低頭拾芬不見地天地針芥無處安堂堂面目眼中翳君不見諦當未徹在齪人趂大彩(月堂昌)」

「　桃芲春暖盡情開一見無疑頗俊哉不是釣魚舩上客無人把手上高臺(東山空)」

「　靈雲悟桃芲玄沙傍不肯多少癡禪和擔雪去填井今春芲又開此意誰能領端的少人知芲落春風靜(國清紹)」

「　春風二月半桃芲紅爛熳靈雲到處逢衲僧着眼看看看短棹孤舟誰居彼岸(龍牙言)」

「　一箇烏梅佀本形蜘蛛結網打蜻蜓蜻蜓落了兩片翼堪咲烏梅咬鉄釘(天童淨)」

「　一見便見猶隔䥫圍玄沙老漢腦後痛錐名高豈在鎸頑石路上行人口佀碑(塗毒䇿)」

「　靈雲一咲見桃芲三十餘年始到家􂐘此春風春雨後亂隨名字落天涯(慈航朴)」

「　靈雲親說悟桃芲端的無疑眼裡沙縱使玄沙言未徹相逢且喫趙州茶(誰庵演)」

「　乞兒拾得錫暗地空寶惜撞着明眼人一文也不直(木菴永)」

「　不疑
不徹不失片片春風狼籍至今江北江南游子徒勞外覓休外覓明如杲日黑如漆(別峯印)」

「　三月桃芲爛熳紅靈雲打失主人翁隨邪逐惡玄沙老半是真情半脫空(雲巢岩)」

「　一見桃芲便垜眼銕圍生陷出無門倚墻傍壁知多少一度春來一斷魂(少室睦)」

「　一見不勞朱粉施玄沙掃帚畫蛾眉只知掩得靈雲醜落盡眉毛自不知(朴翁銛)」

「　紅入芳蹊錦色鮮酌然一點不相謾物歸元主自投合誰謂靈雲着眼看(葛廬覃)」
】
「靈雲囙長生問混沌未
分時如何師曰露柱懷胎曰分後如何師曰
如片雲點太清曰只如太清還受點也無師
不荅曰恁麼則含生不來也師亦不荅曰直
得純清絕點時如何師曰猶是真常流注曰
如何是真常流注師曰如鏡常明曰未審向
上還有事也無師曰有曰如何是向上事師
曰打破鏡來與汝相見。」
【
頌曰。
「　午夜霜𤁒星斗寒長空雲盡山月落青天喫棒人盡知蒼龍退骨誰能覺金鳳衝開玉鎻關麒麟掣斷黃金索迢迢刼外孰能拘南北東西逈超卓(雪竇宗)」

「　金雞啄王𡖉飛出鳳凰兒入戶能長嘯歸家著錦衣(佛鑑懃)」
】
「靈雲囙長慶問如何
是佛法大意師曰驢事未去馬事到來。」
【
頌曰。

「　靈雲因問出家才驢事前行馬後來長慶不
明真寔地句中認影影難開子今報󲊛諸禪侶九衢杲日照香街(汾陽昭)」

「　驢事未了馬事來鍾聲纔斷皷聲催祖師愛喫和羅飯北有文殊在五臺(佛慧泉)」

「　驢事未了馬事來一芲欲謝一芲開安南巳得𤇆塵息塞北將軍唱凱回(楊無為)」

「　東行不見西行利南頭賣賤北賣貴橫千竪百筭河沙九九反成八十二(保寧勇)」

「　驢事未了馬事來鍾聲未了皷聲催春來縱步園閒看無限桃芲夾李開(佛鑑懃)」

「　問端如箭透𢬎墻頼值靈雲手段長駿馬蹇驢皆控勒鞭教戰勝出沙場(南岩勝)」

「　松陰行不盡踈雨下無時世事幾興廢山中人未知(蒙菴聡)」

「　驢前馬後識靈雲滿眼風埃絕點塵行徧天台并雁蕩歸來重看錦江春(心聞賁)」
】

「靈雲囙僧問如何是歸根得旨師曰早時忌
却不憶塵生。」
【
頌曰。
「　家破人已何所依無心無緒話求歸十年忌却來時路暫憶此時総不知(投子青)」
】
「靈雲囙僧問如何是端坐
念寔相師曰河裡失錢河裡摝。」
【
頌曰。
「　河裡失錢河裡摝拈來天下任縱橫和雲買得南山地淺種深鋤恣意耕(佛心才)」
】

「婺州金華俱胝和尚(嗣天龍)初住菴時有𡰱
頂笠携錫遶師三匝曰道得即下笠子如是
三問師皆無對𡰱便去師曰日勢稍晚何不
且住𡰱曰道得即住師又無對𡰱去後師嘆
曰我雖處丈夫之形而無丈夫之器不如棄
庵往諸方參尋知識去其夜山神告曰不湏
離此將有肉身菩薩來為說法逾旬果天龍
和尚到師迎禮具陳前事龍竪一指示之師
大悟自此凡學者參問師惟舉一指無別提
唱將順世謂眾曰吾得天龍一指頭禪一生
用不盡言訖示滅。」
【
頌曰。
「　天龍一指悟俱胝當下無私物匪齊萬互千差寧別說直教今古勿針錐(汾陽昭)」

「　對揚深愛老俱胝宇宙空來更有誰曾向滄溟下浮木夜濤相共接盲龜(雪竇顯)」

「　老倒俱胝一指頭金華山下幾回秋至今坐石安禪處猶弄精魂未肯休(佛印元)」

「　丈夫無氣死無殊忽遇天龍陡頓蘇一指頭禪用不盡大悲千手費工夫(野軒遵)」

「　問荅機關豈易酧無錢難作好風流心中有事說不得只得忙忙竪指頭(佛國白)」

「　頓悟天龍一指頭河沙佛祖便同儔饒他鶖子懸河辨百億湏彌一芥􂊂(旻古佛)」

「　不用將心向外求箇中消息有來由報言達磨西來意只在俱胝一指頭(佛鑑懃)」

「　老大宗師竪指頭一生用得㝡風流玄沙拗折無人會年來年去冷颼颼(龍門遠)」

「　席簾蓬戶在門頭誰謂村居院落幽雨散雲𠬧山岳露珊瑚枝上挂金鈎(惠照預)」


「　俱胝一指頭喫飯飽方休腰纏十萬貫騎鶴上揚州(徑山杲)」

「　俱胝一指報君知朝生鷂子搏天飛若無舉鼎拔山力千里烏騅不易騎(琅琊覺)」

「　俱胝老子指頭禪二十年來用不殘信有道人方外術了無俗物眼前看所得甚簡施設彌寬大千剎海飲毫端麟龍無限落誰手珍重任公把釣竿(天童覺)」

「　獨脫風塵舉世無不明兵甲作良圖河清海晏􂐘來事自是時人不丈夫(塗毒䇿)」

「　俱胝一指禪古今成話欛打破鬼門關露柱尋無罅(誰庵演)」

「　一着高一着一步闊一步五百年間生指出這條路這條路十聖三賢皆罔措(月林觀)」

「　佳人睡起懶梳頭把得金釵插便休大抵還他肌骨好不塗紅粉也風流(報恩演)」
】

「俱胝有一童子每見人問事亦竪指人謂師
曰和尚童子亦會佛法凡有問皆如和尚竪
指師一日潛袖刀問童曰聞󲊛會佛法是否
童曰是師曰如何是佛童竪指師以刀断其
指童呌喚走出師召童子童回首師曰如何
是佛童舉手不見指忽然大悟。」
【
頌曰。
「　俱胝一指頭一毛拔九牛華岳連天碧黃河徹底流截却指急回眸青箬笠前無限事綠簑衣底一時休(山堂淳)」

「　俱胝鈍置老天龍利刃單提勘小童巨灵擡手無多子分破華山千萬
重(無門開)」
】
「瑞州末山𡰱了然禪師(嗣大
愚)囙灌溪問如何是末山師曰不露頂曰如
何是末山主師曰非男女相溪乃喝曰何不
變去師曰不是神不是鬼變個什麼。」
【
頌曰。

「　末山不露淩雲頂今古岧嶤在目前又道本無男女相非君莫辨火中蓮(真淨文)」

「　非男女相獨間間正躰堂堂孰可攀一句不傳千聖眼九天風靜月彎彎(自得暉)」

「　非男女相末山主今古堂堂常獨露常獨露兮見也麼清聲籍籍播寰宇(月林觀)」
】

禪宗頌古聮珠通集卷第十一　　　田四

禪宗頌古聮珠通集卷第十二　　　田五
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下苐五世
  
  * 德山鑒(十四則)
  * 洞山价(廿六則)
  * 神山密(三則)
  * 石霜諸(六則)
  * 漸源興(一則)
  * 夹山會(十則)
  * 清平遵(二則)
  * 投子同(十九則)

「鼎州德山宣鑒禪師(嗣龍潭)簡州周氏子在
蜀常講金剛般若經時謂之周金剛遂將青
龍䟽鈔出蜀至澧陽路徑造龍潭到法堂曰
久嚮龍潭及乎到來潭又不見龍又不現潭
曰子親到龍潭師無語遂栖止焉。」
【
頌曰。
「　浩渺深坑納眾流謾持香餌擲金鈎風雲匼匝雷霆動應訝龍王不出頭(保寧勇)」

「　親到龍潭不見龍龍潭龍不在潭中青天白日與雲雨千古人同咲葉翁(佛國白)」

「　親到龍潭不見龍玅符先覺證玄宗苑庵盤結孤峰上靜對寒蟾挂碧空(羅漢南)」

「　潭不見龍不現親到龍潭遭一玷瞥然歸去牙如劍棒頭撒出光燄燄(長靈卓)」

「　血盆似口劍如牙竭世樞機未足誇親到龍潭龍不現者回失却眼中芲(心聞賁)」


「　潭不見龍不現親到龍潭湏活薦莫學承虛接響人守株待兔亡機變知機變𧣴子擈落地楪子成七片(遯庵演)」

「　潭不見龍不現全身
巳在空王殿夢回忽𦗟曉鶯啼春風落盡桃芲片(皖山疑)」
】
「德山一日侍龍潭抵夜潭曰
更深何不下去師珍重便出却回曰外面黑
潭點紙燈度與師擬接潭復吹滅師於此大
悟便禮拜潭曰子見箇甚麼師曰􂐘今向去
更不疑天下老和尚舌頭也至來日潭陞座
謂眾曰可中有箇漢牙如劍𣗳口似血盆一
棒打不回頭他時向孤峰頂上立吾道去在
師將䟽鈔堆法堂前舉火炬曰窮諸玄辯若
一毫置於太虛竭世樞機似一滴投於巨壑
遂焚之於是禮辭而去。」
【
頌曰。
「　明暗相陵不足云􂅕毫有觧未為親紙燈忽滅眼睛出打破大唐無一人(白雲端)」

「　一時瀑布岩前落半夜金烏掌上明大開口來張意氣與誰天下共橫行(保寧勇)」

「　明暗相形事渺茫誰知腦後迸神光都來劃断千差路南北東西達本鄉(大洪邃)」

「　明暗分時光定動火光滅處見來由龍潭截斷辭源後佛祖孤峰罵未休(照覺捴)」


「　一陣旋風霧靄開千峰突出碧崔嵬驚猿怨鶴拋來久半夜山前喚得回(上方益)」

「　吹滅龍潭火一星當時心眼太精明微塵佛祖絕踪跡跛鼈奔騰作麼生(旻古佛)」

「　黃金為骨玉為稜莫把他家此日尋多少􂐘來悟心匠盡將底事継威音(龍門遠)」

「　德嘺龍潭啐啄機芥針
投合契玄微孤峰盤結幪頭坐不􂎁青山雲自歸(京兆府天寧璉)」

「　龍潭霧起老龍吟嚇殺南山白額蟲不觸波瀾拿鼈鼻嶄然頭角氣如虹(南堂興)」

「　親到龍潭不見龍紙燈吹滅眼頭空一條白棒掀天地滅却西來達磨宗(佛照光)」

「　百結襴衫破㡤頭年年落苐出神州却因一隻穿楊箭臨老來封馬上侯(蘿月瑩)」

「　開口不見齒伸手不見掌夜半忽相逢葛藤長萬丈(雪庵瑾)」

「　南來本欲破邪說紙燈滅處難分雪􂎆着銔鎚硬佀鐵錯認烏龜喚作鼈(玉泉窮谷璉)」

「　親到龍潭巳暗投夜深誰共䘖街遊紙燈吹滅狼𤇆息坐断中原四百州(天目禮)」

「　驀劄相逢不再三纔開臭口見鄉談紙燈滅處饒端的不許蒼龍臥碧潭(朴翁銛)」
】

「德山禮辭龍潭直抵溈山挾複子上法堂􂐘
西過東􂐘東過西顧視方丈曰有麼有麼山
坐次殊不顧盼師曰無無便出至門首乃曰
雖然如此也不得草草遂具威儀再入相見
纔跨門提起坐具曰和尚山擬取拂子師便
喝拂袖而出山至晚問首座今日新到在否
座曰當時背却法堂着草鞋出去也山曰此
子巳後向孤峰頂上盤結草庵呵佛罵祖去
在雪竇拈兩處云勘破了乃。」
【
頌曰。
「　一勘破二勘破雪上加霜曾嶮墮飛騎將軍入虜庭再
得完全能幾箇急走過莫放過孤峰頂上草裡坐虎穴深林人不到到者還湏是獵人老虎睡驚纔舉目瞥然跳出獲全身(海印信)」

「　偷營斫寨入中軍應是機謀巳十分袖裡金搥猶未動山前飛騎去紛紛(上方益)」

「　德山老能法戰一喝聲光吼雷電騎虎頭兮𠬧虎尾捋𧆞鬚兮真可羡急走下山三十里又被溈山追一箭(佛鑑懃)」

「　大用不拘今古規模倒拈蝎尾平捋𧆞鬚若非深辨端倪何以坐覩成敗俊處頴脫囊錐高來卷舒方外孤峰頂上浪淊天正令當行百雜碎(咄)(圓悟勤)」

「　騎虎頭把虎尾霹靂一聲驚萬里坐觀成敗老將軍腦後一槌誰敢擬擬不擬箇箇無棍長者子(懶庵需)」

「　韜畧雙全膽氣豪當頭不怕陣雲高排關自謂褰旗手未免孤峰沒草窠(頑石空)」


「　七事隨身一毫不用再展鎗旗𠃵坤震動孤峰頂上休更說夢(退菴奇)」
】
「德山凡見僧入
門便棒。」
【
頌曰。
「　德山棒劃断聖凡魔瞻喪善能方便捋虎鬚忿怒那吒亦摧蕩(海印信)」

「　一棒一條痕辛酸不可論丈夫多意氣幾箇是知恩(大洪恩)」

「　突出雙頭卒辨難曾將一擊碎潼関自􂐘天下太平後流落人間號德山(白雲端)」

「　驟雨迅雷擊雲興電影隨將軍雖有令何佀帝堯時(大法)」

「　兩手托開無縫塔一脚
踢倒湏彌山青天霹靂無遮護阿師猶自覓禪関(成枯木)」

「　一條白棒劈頭來血濺星飛痛可哀祖佛更無回避處妙高峰頂也崩摧(佛國白)」

「　德嶠分明顯大奇棒頭揮出絕離微令行佛祖無空過一似輪王握萬機(雲蓋昌)」

「　一條楖𣗖倚青天別向三乘教外傳未眨眼時遭八百擬開口處着三千(張無盡)」

「　當機截断聖凡膝上寒光照雪茫茫宇宙無窮皮下何人有血(普融平)」

「　坐断生死要津不問凡聖迷悟一棒打破面門自然𠃵坤獨露(佛心才)」

「　入門棒棒沒啇量拶出紅流便廝當不是奴奴情淡薄無錢難作好兒郎(佛燈珣)」

「　棒下真鍮不愽金德山徹底老婆心後人只見波濤湧不見龍王宮殿深(鼓山珪)」

「　入門便棒郎當不少依而行之胡麻廝繳(徑山杲)」

「　曾透龍潭向上機便將一棒力橫揮當頭突出何人辨只許樷林作者知(椘安方)」

「　一條白棒胡揮乱揎撞着聱頭魂飛膽顫(典牛游)」

「　殺活並行醍醐毒藥是賞是罰一任卜度(尼無著捴)」

「　皎潔晴天吼怒雷銕山萬疊盡驚開囙思塊雨條風日安得全提有此來(寶葉源)」
】
「德山小參示
眾曰今夜不荅話問話者三十棒時有僧出
禮拜師便打曰某甲話也未問和尚囙甚麼
打某甲師曰汝是甚麼處人曰新羅人師曰
未跨舩舷好與三十棒。」
【
頌曰。
「　德山自得任公手一線分明下兩鈎透網金鱗纔弄水岸邊還把釣􂅕􂊂(佛印元)」

「　誅龍之劍未可揮蛇大獵之家豈藉狐兔君不見諸葛亮作軍師或施擒縱少人知百萬雄兵如指掌小醜擒來又縱之兵歎訝馬頻嘶無限兒郎唱大奇如是四方英勇將聞名早巳竪降旗(海印信)」


「　祖令全提孰敢論纖毫纔動陷関津這僧不辨箇時莭為法忘身有幾人(成枯木)」

「　𤇆塵掃蕩將軍令正勑流行宣德音公子只知歌既醉夜深還被活生擒(寶峯照)」

「　橫按鏌鋣居閫外當鋒誰敢犯重圍堪羡新羅箇衲子全機破敵也光輝(旻古佛)」

「　高提祖印踞寰中孰肎當機定吉㐫不是新羅這衲子爭教千古振清風(大溈喆)」

「　大冶烹金忽雷驚春草木秀發光輝日新不費纖毫力擒下天麒麟全威殺活得自在千古照耀同冰輪話作兩橛句中眼活龍頭蛇尾以指喻指撞着露柱瞎衲僧塞斷𠰸喉無出氣擬議尋思隔萬山咭嘹舌頭三千里(圓悟勤)」

「　德山老人寂寂惺惺法眼圓明精精靈靈六韜三略武緯文經新羅衲子有丙無丁(南堂興)」
】
「德山囙廓侍者問
􂐘上諸聖向什麼處去師曰作麼作麼曰勑
點飛龍馬跛鼈出頭來師休去明日師浴出
廓過茶與師師撫廓背曰昨日公案作麼生
曰這老漢今日方始瞥地師又休去。」
【
頌曰。

「　跛鼈飛龍騎形殊理不殊欲明二大士棒下識真軀(汾陽昭)」

「　正士忠臣氣㝡英一言佐國死猶輕不同諂曲偷安者􂉄寵貪榮過一生(佛印元)」

「　袖裡藏鋒逈莫儔任他高作運機籌若看舉鼎拔山力未到烏江不肎休(海印信)」


「　雲鵬展翅天無光井底蝦䗫剛咄咄大陽忽轉跳出來千峰萬峰空突兀(白雲端)」

「　熟睡高聲呌不聞夢中讇語自紛紛明朝一下方眠覺懊惱昏沉不可論(保寧勇)」

「　覿靣來時作者知可中石火電光遟輸機謀主有深意欺敵兵家無遠思發必中更謾誰腦後見腮𠔃人難觸犯眉底有眼𠔃渠得便冝(天童覺)」

「　不問文班與武班御街侵曉競朝天傍觀莫咲金吾老駿馬驕多不着鞭(上方益)」

「　啇嶺東西路不分兩間茅屋一溪雲師言耳聵知師意人是人非不欲聞(佛性泰)」

「　臨機一味放憨癡其毒尤深棒喝時堪咲人來誇敏手得便冝是落便冝(別峯印)」

「　頑皮老虎臥林丘一任傍人放滴油滿肚只因曾飽肉縱加呼喚懶擡頭(無凖範)」

「　只一箇休去伎倆自然消諸聖在甚處脚下路迢迢(橫川珙)」

「　昨日罵詈一番了老倒踈慵不觧𦗟今日又來由󲊛罵饒人些子
當看經(閑極雲)」
】
「德山一日飯遲托鉢下堂
時雪峰作飯頭見便云這老漢鍾未鳴鼓未
響托鉢向什麼處去師便歸方丈峰舉佀岩
頭頭曰大小德山未會末後句師聞今侍者
喚來問汝不肎老僧那頭密啟其意師乃休
去至明日陞堂果與尋常不同頭至僧堂前
撫掌大咲曰且喜老漢會末後句雖然如是
只得三年師果三年而沒。」
【
頌曰。
「　鍾鼓猶未鳴托鉢何處去一拶便回頭會得末後句(寶峯照)」

「　末後句會也無德山父子太含糊座中亦有江南客莫向樽前唱鷓鴣(天童覺)」

「　凜凜霜風戞地寒漁翁擲釣五湖寬錦鱗觸散波心月𠬧取􂅕綸上古灘(寶峯祥)」

「　鼓寂鍾沉托鉢回岩頭一拶語如雷果然只得三年活莫是遭他授記來(張無盡)」

「　德山托鉢㝡為奇好語令人特地疑虎豹出林誇爪距樷林千古立雄基(南堂興)」

「　一撾塗毒聞皆喪身在其中総不知八十翁翁入塲屋真誠不是小兒嬉(徑山杲)」

「　鍾未鳴鼓未響依前托鉢歸方丈德山不會末後句岩頭密意誰相亮只得三年也大奇留與諸方作榜樣(鼓山珪)」

「　千尺􂅕輪直下垂一波纔動萬波隨兒童不慣風濤𢙣走入蘆芲不敢窺(真淨文)」

「　鍾鼓未鳴先托鉢雪峰平地成饒舌當時一徑入僧堂且看岩
頭有何說(照堂一)」

「　雪峰公然喚回岩頭密啟有力果然只得三年賊口元來是勑(典牛游)」


「　凜凜吹毛照膽寒不容擬議豈容傳擡眸巳是身三􂎊此是吾家紅鐵團(明大禪)」

「　斫却月中桂清光轉更多狐狸俱屏迹師子奮金毛(密庵傑)」

「　德山托鉢話低頭得人怕三家村裡人醉後胡廝罵(率庵琮)」
】
「德山因僧問如何
是佛師曰佛是西天老比丘。」
【
頌曰。
「　佛是西天老比丘星移斗轉水東流茫茫宇宙人無􂐴戶貫依前百草頭(或菴躰)」
】
「德山囙臨濟
侍次師曰今日困濟曰這老賊寐語作甚麼
師擬拈棒濟掀到禪床。」
【
頌曰。
「　臥龍纔奮迅猛虎便咆哮時人只見波濤湧不知新月出林梢(中庵空)」
】
「德山示眾曰道得也三十棒
道不得也三十棒臨濟聞得謂洛浦曰汝去
問他道得為甚麼也三十棒待伊打汝接住
棒送一送看他作麼生浦如教而問師便打
浦接住送一送師便歸方丈浦回舉似臨濟
濟曰我􂐘來疑著這漢雖然如是󲊛還識德
山麼浦擬議濟便打。」
【
頌曰。
「　單于自負藝過人小將教詔去佀真到彼果然贏小捷回來未免陷全身(海印信)」

「　譬若金籠鸚鵡兒觜如紅玉一青衣雖然學得人言語問着元來総不知(佛鑑懃)」
】
「德山因僧來叅便乃閉却門
僧打門師曰誰曰師子師開門僧纔入禮拜
師驀頭騎曰者畜生許多時向甚麼處去來。」

【頌曰。
「　見兔放鷹囙邪打正脚未跨門直湏猛省(木庵永)」
】
「德山上堂大眾及盡知也直得
三世諸佛口挂壁上猶有一人呵呵大咲若
識此人參學事畢(或作圓明密語)投子青云然雖如
是德山大佀藏盡椘天月猶存漢地星乃。」
【
頌
曰。
「　雙盲入暗路崎嶇日落棲蘆暫得甦爭佀石人眠半夜免教舜讓守林居湏知芲綻非干木無脚行時早觸途昨朝風起長安道元是崑崙進國圖」

「　𠬧把断襟喉風磨雲拭水冷天秋錦鱗莫謂無滋味釣盡滄浪月一鈎(天童覺)」
】
「筠州洞山良价悟本禪師(嗣
雲岩)囙辞雲岩臨行問百年後忽有人問還
邈得師真否如何祗對岩良久曰秪這是師
沉吟岩曰价闍𥠖承當個事大湏審細師猶
涉疑。」
【
頌曰。
「　躰量非功不墮令星移斗換豈同輪多年曆日雖無用犯着應湏総滅門(正堂辯)」
】
「洞山因過水睹影大悟前旨有偈曰切
忌􂐘他覓迢迢與我踈我今獨自徃處處得
逢渠渠今正是我我今不是渠應湏恁麼會
方得契如如。」
【
頌曰。
「　動靜􂐘來每與俱回頭驀地始逢渠直饒與麼猶堪咲喚作如如又却迂(本覺一)」

「　水中影子囙身有若寔無身影
亦無百尺竿頭纔進步一毫端上現毗盧(圓悟勤)」
】
「洞山後囙供養雲岩真有僧問先師道
只這是莫便是否師曰是曰意旨如何師曰
當時幾錯會先師意曰未審先師還知有也
無師曰若不知有爭觧恁麼道若知有爭肎
恁麼道。」
【
頌曰。
「　爭觧恁麼道五更雞唱家林曉爭肎恁麼道千年鶴與青松老寶鑑正明驗正偏王機轉側看兼到門風大振𠔃規步綿綿父子變通𠔃聲光浩浩(天童覺)」
】
「洞山辝
雲岩岩曰自此一別難得與汝相見師曰不
然自此一別難得與和尚不相見。」
【
頌曰。
「　高高孤頂雪濛濛刦外行藏路不通半夜嶺梅消息轉不関春色暗香濃(正堂辯)」
】
「洞山首謁
南泉值馬祖忌修齋次泉曰未審馬祖還來
應供否眾無對師出云待有伴即來泉曰此
子雖後生却堪雕琢師曰莫壓良為賤。」
【
頌曰。

「　白雲之賔青山伴位裡借功看互換無底合盤轉手擎穿心椀子通身飯(天童覺)」

「　千尺􂅕綸直下垂一波纔動萬波隨江上晚來堪畫處漁人披得一簑歸(闡提點)」

「　有伴即來地闢天開冷光重出匣古路絕纖埃萬象森羅齊合掌湏彌岌㟧舞三臺(印)」
】
「洞山叅溈山
問曰頃聞南陽忠國師有無情說法話某甲
未完其微溈曰我這裡亦有秪是罕遇其人
師曰乞師指示溈曰父母所生口終不為子
說師曰還有與師同時慕道者否溈曰此去
澧陵攸縣石室相連有雲岩道人若能撥草
瞻風必為子之所重師既到雲岩問無情說
法甚麼人得聞岩曰無情得聞師曰和尚聞
否曰我若聞汝即不聞吾說法也師曰某甲
為甚麼不聞岩竪拂子曰還聞麼師曰不聞
曰我說法汝尚不聞况無情說法乎師曰無
情說法該何典教曰豈不見彌陀經云水鳥
𣗳林悉皆念佛念法師於是有省述偈曰也
大奇也大奇無情說法不思議若將耳𦗟終
難會眼處聞時方得知。」
【
頌曰。
「　者箇分明有情無情者箇㝡親無處不真一打不着萬刼沉淪一透不破驢牽銕磨一朝透徹以楔出楔鼻安靣上口裡有舌不借不借東說西說要休便休要歇便歇無情說法有情𦗟有情說法無情別不是等閑虛作觧大地山河太饒舌人人盡有不相應露柱燈籠向󲊛說(大溈智)」

「　好好萬象森羅俱是寶頭頭物物現家珍不識之人即荒草(南堂興)」

「　南陽師肌骨好洞山价也難討溈山翁雲岩老重注破成鼓倒分明行官路不覺入荒草葛藤囙此到而今業識茫茫何日了(月堂昌)」
】
「洞山示眾曰秋
初夏末兄弟或東去西去直湏向萬里無寸
草處去始得又云只如萬里無寸草處且作
麼生去後有僧到瀏陽舉佀石霜霜云出門
便是草僧回舉佀師師曰大唐國裡能有幾
人。」
【
頌曰。
「　出門便是太忙然萬里無來未得圓欲識家山歸去路暮煙輕鎻綠綿綿(佛慧泉)」


「　草漫漫門裡門外君自看荊𣗥林中下脚易夜明簾外轉身難看看幾何般且隨老木同寒瘠將逐春風入燒瘢(天童覺)」

「　出門便是草閑殺龍門老北去禮文殊南來登五老𩯭𩬊巳蒼浪言歸恨不早獨立秋風前思量望江島好好不用更尋討(龍門遠)」

「　萬里無寸草但請恁麼去出門便是草各自有公據有公據何拘束清風月下守株人涼免漸遙春草綠(徑山杲)」

「　不出漫漫草路遮出門猶更隔天涯回機􂎆着通霄路何處青山不是家(踈山如)」


「　庭前黃𦰧亂紛紛階下苔錢佀錦紋戶外任教荒草綠石人􂎆断海山雲(淨囙成)」

「　萬里無寸草出門便絆倒爭如不動塵四山日杲杲壁立萬仞絕承當天上人間無處討無處討忍然突出拄杖頭直趨寶山親取寶(圓悟勤)」


「　新豊路坦然豈止正偏圓萬里無寸草何人可向前機不轉墮塵緣透得脫犯風𤇆瀏陽端的破中邊出門巳是草芊綿投機倘若諳來脉兩岸俱玄一不全(佛鑑懃)」

「　虛玄鳥道沒
纖埃玉殿空然𤨏綠苔挂壁梭飛秋蛻骨滄溟老蚌盡懷胎(足菴鑒)」
】
「洞山囙僧問寒暑到
來如何回避師曰何不向無寒暑處去曰如
何是無寒暑處師曰寒時寒殺闍𥠖熱時熱
殺闍𥠖。」
【
頌曰。
「　垂手還同萬仞崖正偏何必在安排琉璃古殿照明月忍俊韓獹空上階(雪竇顯)」

「　無寒暑處如何唱和熱即乘涼寒即向火多口阿師一場懡㦬人人盡欲出常流折合還歸炭裡坐(泉大道)」

「　熱時熱殺寒時寒寒暑由來捴不千行盡天涯諳世事老君頭戴楮皮冠(湛堂準)」

「　偏中有正正中偏流落人間千百年幾度欲歸歸未得門前依舊草芊芊(長靈卓)」

「　無寒暑處洞山語多少禪人迷處所寒時向火熱乘涼一生免得避寒暑(佛燈珣)」

「　無寒暑處為君通枯木生芲又一重堪咲刻舟求劍者至今猶在冷灰中(佛性泰)」

「　裡頭看勿寒暑直下滄溟瀝得𠃵我道巨鼇能俯首咲君沙際弄釣竿(天童覺)」

「　水到渠成風行草偃類之不齊覩之難面誰信崖頹石裂時黃金白銀如糞泥(月堂昌)」

「　盤走珠珠走盤偏中正正中偏羚羊挂角無踪跡獵犬遶林空踧踖(圓悟勤)」

「　避暑逃寒問是非不離寒暑少人知正中來也無回互句裡藏鋒辨者稀嚴天雪火雲飛風吹日炙杜闍𥠖(冶父川)」

「　寒時
寒熱時熱無寒暑處天然別綿州附子漢州薑打刀湏是邠州鐵洞山老子不瞞人親傳當面藏身訣(鼓山珪)」

「　寒暑分明說向君不容擬議辨踈親匾檐驀折兩頭脫舉目長空一咲新(松源岳)」
】
「洞山囙僧問三身中那身不墮
眾􂐴師曰吾常於此切後有持此問曹山先
師道吾常於此切意作麼生山云要頭便斫
去又問雪峰雪峰以拄杖打云我亦曾到洞
山來。」
【
頌曰。
「　此切堪傷向外求至親何故佀怨讎始終滿面無慙色更有曹山乞󲊛頭(保寧勇)」

「　不入世未循緣刦壺空處有家傳白蘋風細秋江暮古岸舩歸一帶𤇆(天童覺)」

「　玉鞭纔舉乹坤靜皇道無私顯至尊貴極鑾轝纔指斥將軍正令不容存(正堂辯)」

「　三人證龜喚作鼈啞子得夢向誰說電光影裡浪驅馳􂎆破澄潭一輪月(木菴永)」

「　吾常於此切不是神仙訣洞山空腹高心曹山寧可截舌切切不是標名虛事榹未了吾今為君訣(𣗥田心)」
】

「洞山囙僧問亡僧遷化向什麼處去師曰火
後一莖苑。」
【
頌曰。
「　野火燒時越轉新至今𤇆燄雨難淋旱地紅蓮遮日月無根𣗳長翠成陰(投子青)」

「　春風吹動綠波搖無限舩師逐海潮只見江鷗飛白浪豈知明月在雲霄(成枯木)」

「　善應隨流妙意深明明一箭中紅心當鋒
不是由基眼對面銕山高萬尋(佛智裕)」

「　古人出世㝡難遭唯有江西路更高人問亡僧遷化事便言火後一莖苑(石門聡)」

「　雖然火過一堆灰爭奈人情會見稀畢竟水湏朝海去到頭雲定覓山歸(佛鑑懃)」
】
「洞山有頌云五臺山
上雲蒸飯佛殿階前狗尿天旛竿頭上煎鎚
子三箇胡孫夜簸錢。」
【
頌曰。
「　山猱得𣗳尾連顛咲道階除夜簸錢敲磕髑髏無用處􂐘來千聖不曾傳」
】
「洞山因老宿拈袈裟角問云
父母未生時還有這個麼師曰只今豈是有
耶宿搖手。」
【
頌曰。
「　轉位投機覓更難回途復妙豈相關新豊洞口翻波浪一掃湏教徹底乾(正堂辯)」
】
「洞山有一僧在延壽堂不安要見師
師至僧所僧便問和尚何不救取人家男女
師曰󲊛是什麼人家男女曰某甲是大闡提
人家男女師良久僧曰四山相逼時如何師
曰老僧亦􂐘人家屋簷下過曰回互不回互
師曰不回互曰教某甲向什麼處去師曰粟
畬裡去僧噓一聲曰珍重便坐脫師以拄杖
扣頭三下曰只觧與麼去不觧與麼來。」
【
頌曰。

「　只觧恁麼去沙禽夜宿滄洲𣗳不觧恁麼來石筍穿開古路苔莫道鯤鯨無羽翼今日親􂐘鳥道回(天童覺)」

「　聖量凡情淨盡時轉身無路事還非屋簷下過粟畬裡馬腹驢胎一道
歸(石溪月)」
】
「洞山因龍牙問如何是祖師西來
意師曰待洞水𨒫流即向汝道。」
【
頌曰。
「　洞水無緣會𨒫流見他苦切故相酧西來祖意寔無意妄想狂心歇便休(橫川珙)」
】
「洞山因僧問
如何是空刼巳前自巳師曰白鳥入蘆芲。」
【
頌
曰。
「　打起黃鶯兒莫教枝上啼幾回驚妾夢不得到遼西(正堂辯)」
】
「洞山冬夜果子次問泰首
座曰有一物上拄天下拄地黑佀漆常在動
用中動用中𠬧不得且道過在什麼處座曰
過在動用中師曰侍者掇退果卓。」
【
頌曰。
「　洞山果子誰無分掇退臺盤妙轉機今夜為君輕點破牡􂑆芲下睡猫兒(明極祚)」

「　洞山玷辱家風首座埋沒自巳雙雙綉出鴛鴦千古扶持不起(運庵岩)」

「　拄天拄地黑如漆不分晝夜是何物拈來拋向屎坑中火裡紅蓮香拂拂(虛堂愚)」
】
「洞山夜㕘不點燈有僧出問話退後師
令侍者點燈乃名適來問話僧出來其僧近
前師曰將取三兩粉來與這個上座其僧拂
袖而退自此省發遂罄捨衣資設齋得三年
後辞師師曰善為時雪峰侍立問曰秪如這
僧辞去幾時却來師曰他秪知一去不觧再
來其僧歸堂就衣鉢下坐化峰上報師師曰
雖然如此猶較老僧三生在。」
【
頌曰。
「　洞山日午打三更便有遊人把路爭除却華山陳處士
誰人不帶是非行(慈受深)」
】
「洞山囙看病僧僧
曰火風離散時如何師曰來時無一物去亦
任􂐘伊曰爭奈贏瘵何師曰湏知有不病者
僧曰如何是不病者師曰悟則無分寸不悟
隔山坡僧曰前程還許卜度也無師曰雖然
黑佀漆成立在今時。」
【
頌曰。
「　火風離散後一物鎮長靈佛國黃金地天堂白玉庭前程休卜度所至要惺惺一念心清淨人間亦只寧(南堂興)」
】
「洞山不安僧問和尚病還有不病者麼
師曰有曰不病者還看和尚否師曰老僧看
他有分曰和尚看他時如何師曰老僧看他
時則不見有病。」
【
頌曰。
「　卸却臭皮袋拈轉赤肉團當頭鼻孔正直下髑髏乾老醫不見􂐘來廦少子相逢向近難野水瘦時秋潦退白雲斷處舊山寒湏勦絕莫顢頇轉盡無功伊就位孤標不與汝同盤(天童覺)」
】
「洞山因僧問
和尚教學人行鳥道未審如何行鳥道師曰
不逢一人曰如何行師曰直湏足下無私句
曰秪如行鳥道莫便是本來面目否師曰闍
𥠖因甚顛倒曰甚麼處是學人顛倒師曰若
不顛倒因甚麼却認奴作郎曰如何是本來
面目師曰不行鳥道。」
【
頌曰。
「　古路翛然倚太虛行玄猶是涉崎􂿒不登鳥道雖為妙點檢將來巳觸途(丹霞淳)」
】
「洞山問僧世間何物㝡
苦曰地獄㝡苦師曰不然在此衣線下不明
大事是名㝡苦。」
【
頌曰。
「　人生㝡苦不知休逐浪隨波真可憂一句若能超佛祖蒙頭壞衲更何求(成枯木)」

「　鑊湯爐炭幾何般地獄三途未苦酸湏信新豊親切語袈裟之下莫顢頇(丹淳)」
】
「洞山曰一大藏教只是箇之字。」
【
頌曰。
「　點畫分明無道理老胡幾度提不起不如分付王右軍無限風流歸手裡(白雲端)」
】
「洞山叅興平
便禮拜興曰莫禮老朽師曰禮不老朽者興
曰渠不受禮師曰渠不曾禮。」
【
頌曰。
「　渠非老朽不禮不受威音世前毗盧頂後把定壺中白日長觸着匣內青蛇吼良醫叮囑病人服藥不如忌口(天童覺)」

「　上座莫要禮老朽興平未易楊家醜尊貴􂐘來不出門渠儂豈在威音後(自得暉)」
】
「洞山因僧問如何是衲僧孔竅師
曰十八女兒不繫裙。」
【
頌曰。
「　衲僧孔竅少人知剛被宗師巳識機十八女兒裙未繫先教阿母畫蛾眉(海印信)」
】
「洞山囙僧問時時勤拂拭
莫遣惹塵埃為甚麼不得他衣鉢師曰直饒
道本來無一物也未合得他衣鉢且道什麼
人合得僧下九十六轉語皆不契末後云設
使將來他亦不受師深肎之。」
【
頌曰。
「　祖師衣鉢漫悠哉不受渠猶眼未開誰信普通年遠事豈􂐘䓗嶺付將來(本覺一)」
】
「洞山不安令沙彌
傳語雲岩乃囑曰他或問和尚安樂否但道
雲岩路相次絕也汝下此語湏遠立恐他打
汝沙彌領旨去傳語聲未絕早被雲岩打一
棒沙彌無語。」
【
頌曰。
「　洞山有路透雲岩絕處教通到者難拄杖頭邊開活路方知不隔一毫端(絕象鑑)」

「　年老心孤是洞山引人行路絕躋攀者僧若也知機變一去雲岩更不還(竹屋簡)」
】
「潭州神山僧密禪師(嗣雲岩)與洞山行
次忽見白兔走過師曰俊哉洞曰作麼生師
曰大佀白衣拜相洞曰老老大大作這個說
話師曰󲊛作麼生洞曰積代簪纓暫時落魄。」

【頌曰。
「　即日貴人舊家貧漢兄弟相承尊卑互換向晚途中眼不開夜明簾外機旋轉騎牛戴帽異中來百鍊真金色不變(天童覺二)」


「　抗力雪霜平步雲霄下惠黜國相如過槗蕭曹謀略能成漢巢許身心欲避堯𠖥辱若驚深自信真情㕘跡混漁樵」

「　白衣拜相喜難加暫時流落向天涯移身換步人難見夜來歸宿五侯家(佛性泰)」

「　衣錦還鄉人盡見長時富貴許誰知無言童子呵呵咲贏得風光滿靣歸(伊庵權)」
】
「神山把針次洞山問曰作甚
麼師曰把針曰把針事作麼生師曰針針相
佀曰二十年同行作這個語話豈有與麼工
夫師曰長老又作麼生日如大地火發底道
理。」
【
頌曰。
「　大地火發間不容𩬊南海崑崙天寒不襪祖祖相傳一頭搕𢶍(天童覺)」

「　𨒫放順𠬧將寡敵眾隱顯同途得失共用針針相似不外來同行語話要分開自􂐘大地火發後古廟香爐不著灰(月堂昌)」
】
「神山與洞山過獨木
橋洞先過了拈起木橋曰過來師喚价闍𥠖
洞乃放下木橋。」
【
頌曰。
「　平地無端鑿陷坑木橋拈起使人行沉沉寒水如何渡月夜金雞報五更(丹霞淳)」
】
「潭州石霜山慶諸禪師
(嗣道吾)扺溈山為米頭一日篩米次溈曰施
主物莫拋撒師曰不拋撒溈於地上拾得一
粒曰汝道不拋撒這箇是甚麼師無對溈曰
莫輕這一粒百千粒盡􂐘這一粒生師曰百
千粒􂐘這一粒生未審這一粒􂐘甚處生溈
呵呵大咲歸方丈。」
【
頌曰。
「　萬廩千倉常住物出生來歷要分明不知一粒􂐘何得雨過西山爽氣清(枯禪鏡)」
】
「石霜在方丈內僧在
窓外問咫尺之間為甚麼不覩師顏師曰偏
界不曾藏僧舉問雪峰徧界不曾藏意旨如
何峰曰甚麼處不是石霜師聞曰這老漢著
甚麼死急峰聞曰老僧罪過　玄沙云山頭
老漢蹉過石霜。」
【
頌曰。
「　千疑萬慮扣禪関徧界非藏豈小言象骨玄沙猶定動悞他游子失歸源高賢不用隨聲色地又天長自對門(汾
陽昭)」

「　石霜雪老盡悠悠月下相逢互唱酧爭佀釣螺江上客一聲漁笛過滄洲(佛慧泉)」

「　雙眸自小患生盲兩耳􂐘來只聽聲指點萬端都不見如何彈指得分明(保寧勇)」

「　咫尺之間不覩師顏幸然獨露誰作遮欄老倒石霜曾指月區區雪老重饒舌釣魚舩上謝三郎金剛腦後添生銕(南華昺)」

「　咫尺之間問石霜師云徧界不曾藏閙市交関急着眼塞北牛馬海南番(洞山聦)」

「　遍界不曾藏千眼應難見雖然咫尺間欲覓無背面象骨苦提撕箇中猶未辨玄沙與發機射人用好箭(投子舒)」
】

「石霜因僧問如何是和尚深深處師曰無鬚
鎻子兩頭搖。」
【
頌曰。
「　三更月落兩山明古道程遙苔滿生金鎻搖時無手犯碧波心月兔常行(投子青)」

「　無鬚鎻子卒難開枯木堂中莫亂猜千古兩頭搖不動待他麟角衲僧來(保寧勇)」
】
「石霜示眾云百尺竿頭如何進步。」
【
頌
曰。
「　百尺竿頭坐底人雖然得入未為真百尺竿頭湏進步十方世界現全身(長沙岑)」

「　瞎却頂門眼錯認定盤星𢬵身能捨命一盲引眾盲(無門開)」
】
「石霜因裴相國來師奪公手中笏
曰在天子手中為圭在官人手中為笏在山
僧手裡喚作什麼公無對乃㽞下笏。」
【
頌曰。

「　不是圭兮不是笏反身直入蒼龍窟拏得驪
龍照海珠知君大手方拈出(雪竇顯)」

「　不是圭𠔃不是笏祖祖相傳非外物掣電光中着眼看直下承當早埋沒遇作家湏拈出中下聞之生恍惚太平恁麼多羅畢竟未離窠窟那堪明眼人前特地一場忉怛(佛鑑懃)」
】

「潭州漸源仲興禪師(嗣道吾)一日隨道吾往
檀越家弔慰拊棺曰生邪死邪吾曰生也不
道死也不道師曰為甚麼不道吾曰不道不
道歸至中路師曰和尚今日湏與某甲道若
不道打和尚去也吾曰打即任打道即不道
師便打吾歸院曰汝冝離此去恐知事得知
不便師乃禮辝隱于村院三年後忽聞童子
念觀音經至應以比丘身得度者即現比丘
身忽然大省遂焚香遙禮曰信知先師遺言
終不虛發自是我不會却怨先師先師既沒
唯石霜是嫡嗣乃造石霜霜見便問前來打
先師因緣會也未師進曰却請和尚道一轉
語霜曰不見道生也不道死也不道師遂禮
拜石霜設齋懺悔他日持鍬復到石霜於法
堂上􂐘東過西􂐘西過東霜曰作麼師曰覓
先師靈骨霜曰洪波浩渺白浪淊天覓甚先
師靈骨師曰正好着力霜曰這裡針劄不入
着甚麼力師持鍬肩上便出。」
【
頌曰。
「　兔馬有角牛羊無角絕毫絕𨤲如山如岳黃金靈骨
今猶在白浪淊天何處着無處着隻履西歸曾失却(雪竇顯)」

「　終日挨門復倚樓幾回明鏡照梳頭一􂐘事却潘郎後也觧人前不識羞(保寧勇)」

「　道吾觧語無舌漸源無手行拳打得魂消魄喪方得此道流傳石霜為父雪耻苦屈之言難宣鍬子持來四顧茫茫白浪淊天黃金靈骨今何在㽞鎮閻浮千萬年(妙湛慧)」


「　木人把板雲中唱石女穿靴水上行生死死生休更問􂐘來日午打三更(長靈卓)」

「　生也全機現死也全機現不道復不道箇中無背面直下便承當不隔一條線逼塞太虛空赤心常片片(圓悟勤)」

「　無鬚鎻子兩頭搖無瑕壁玉三回獻反遭刖足太無端誰料正言還保返(佛性泰)」

「　當時苦口曾不道悟來靈骨方尋討練江寒月兩蕭蕭浮雲散盡天如掃(夢庵信)」


「　生邪不道死邪不道一片清風閙浩浩一時漏泄道吾機反着欄衫倒頂帽(椘安方)」

「　本地靈明無一物幾人認得黃金骨扶鍬肩上便行時大辯􂐘來還若訥(丹霞淳)」

「　生前曾弗遇知音死後徒將靈骨尋只在目前何處覓黃金鎻子任浮沉(本覺一)」

「　明頭落莭暗裡喫交毒手當渠痒處搔雪裏鷺鷥飛不見一隻銀缾挂𣗳梢(雪竇宗)」

「　無生曲子物外禪客唱者能唱拍者能拍唱拍相隨秋天月白大鵬展
翅滄溟窄浩浩清風生羽翮(南堂興)」

「　急水灘頭下釣時錦鱗紅尾尚遲疑驀然跳出洪波裡擭霧拏雲宇宙低(應菴華)」
】

「澧州夾山善會禪師(嗣舩子)初住京口寺因
僧問如何是法身師曰法身無相又問如何
是法眼師曰法眼無瑕時道吾失咲師遂請
益後散眾叅舩子省發後歸聚徒道吾令僧
徃問如何是法身師曰法身無相又問如何
是法眼師曰法眼無瑕僧回舉佀吾吾曰者
漢此回方徹。」
【
頌曰。
「　法身無相法眼無瑕因風吹火借水獻芲􂅕毫不立萬別千差但看來年二三月𠾑泥燕子入人家(慈受深)」

「　臭口開來經萬刼􂅕毫纔動銕輪隨雲𠬧雨散月明夜反動江波說向誰(木庵永)」
】

「夾山因僧問撥塵見佛時如何師曰直湏揮
劍若不揮劒漁父栖巢僧後問石霜撥塵見
佛時如何霜曰渠無國土甚處逢渠僧回舉
佀師師曰門庭施設不無老僧入理深談猶
較石霜百步。」
【
頌曰。
「　當機一句玉珊珊內外玲瓏溢目寒無漏國中曾不住月華影裡見應難(丹霞淳)」

「　不立纖毫巳是塵那堪奔走問他人高揮寶劍無踪跡月裏姮娥現半身(成枯木)」

「　拂牛劒氣洗兵威定亂歸功更是誰一旦氛埃清四海垂衣皇化自無為(天童覺)」

「　太
阿在手誰敢當鋒青山萬朵白雲重重(京兆天寧璉)」

「　學佛人人被熱謾撥塵見得幾何般狂風掃地雲吹散獨立闌干宇宙寬(別峯印)」

「　隱顯全該不露顏白雲繚繞舊家山石人半夜敲金鎻天曉泥牛過玉関(㑃堂仁)」
】
「夾山因僧問
如何是佛師曰此位無賔主曰尋常與甚人
對談師曰文殊與吾携水去普賢猶未折芲
來。」
【
頌曰。
「　親言言處幾人知今古無儔類莫齊玉馬雪行歸夜半羚羊挂角日沉西(投子青)」


「　當頭不犯難開口假借傍來落二三卓尓混融無向背西天佛是老瞿曇(成枯木)」

「　大方獨立峭巍巍八面玲瓏萬象圍正坐當軒無位位圓通無碍應群機(山如)」
】
「夾山因僧問如
何是夾山境師曰猿抱子歸青嶂後鳥㗸芲
落碧岩前後來法眼云我二十年秪作境話
會。」
【
頌曰。
「　月皎青松鶴夢長碧霄丹桂挂羚羊岩高壁仞千峰雪石筍生條半夜霜(投子青)」


「　蚌含明月珠生腹龍擁深雲雨洒空莫向平田翻巨浪直湏點點盡朝東(丹霞淳)」

「　古鏡重磨又一新一回出匣一驚人石頭城下風雷吼老老禪翁把要津(寶峯祥)」

「　二十年前此地遊木蘭芲發院新修如今再到經行地𣗳老無芲僧白頭(鼓山珪)」

「　境話會來猶未是却問而今作麼生清涼元自鼻頭直夾山依舊兩
眉橫(徑山杲)」

「　古路雪深覆好山雲更遮雁聲天外急遊子夜還家(瞞庵成)」

「　月桂寒松碧嶂深石人未會雪中吟從前此曲知音少鶴唳青霄出鳳林(成枯木)」

「　山邊水邊待月明暫向人間借路行如今還向山邊去只有湖水無行路(天目禮)」
】
「夾山示眾云目前無法意在
目前不是目前法非耳目之所到。」
【
頌曰。
「　九轉靈丹難却易一鎚便當易還難相逢話盡壺中事重把仙書子細看(長靈卓)」

「　年來萬事緫成魔老去閑添白𩬊多道泰不傳天子令時清休唱太平歌(鼓山珪)」

「　癡人面前休說夢生銕團上湏有縫明明說與却佯聾只管外邊閒打哄(徑山杲)」

「　握不成團撥不開德雲幾度下崔嵬有時行到海南岸密密還從舊路回(最庵印)」
】
「夾山普請次維那命佛日送茶
日云某甲只為佛法來不為送茶來那云和
尚令請上座日云和尚即得日乃將茶去作
務處見師遂撼茶碗作聲師不􂎁日云釅茶
三五碗意在钁頭邊師曰缾有傾茶勢籃中
幾箇甌日云缾有傾茶勢籃中無一甌便傾
茶大眾俱以目視之日云大眾鶴望乞師一
言師曰路逢死蛇莫打殺無底籃子盛將歸
日云手執夜明苻幾箇知天曉師召大眾巳
有人也歸去來乃住普請。」
【
頌曰。
「　路逢死蛇
莫打殺無底籃子湏𩗺下徃徃事從閑話生莫將閑話為閑話(朴翁銛)」

「　擔板漢沒拘束餓死首陽山誓不食周粟(虛堂愚)」
】
「夾山在溈山
作典座溈問今日喫甚菜師曰二年同一春
溈曰好好修事著師曰龍宿鳳巢。」
【
頌曰。
「　相逢借問眾僧麋莫比庵園香飯施紫氣夜隨丹鳳轉金龍曉纏月中枝(投子青)」

「　變生為熟逐時新好是二年同一春龍宿鳳巢輕奮意調和味塞口多人(正覺逸)」

「　雨過龍庭苔蘚潤夜央金殿燭初紅宮姬雅奏昇平曲禁外虛勞視𦗟聡(火洪預)」

「　龍宿鳳巢𥚃二年同一春桂芲香擈擈平地是青雲(大洪恩)」
】
「夾山甞遣
一小師徧遊禪𠛴殊無趣向及聞師道譽遠
播乃回省覲云和尚有如許奇特事何不早
向某甲道師曰汝蒸飯時吾為着火汝行益
時吾為展鉢甚處是孤負汝處小師因而悟
入。」
【
頌曰。
「　汝蒸飯時吾着火汝行益時吾展鉢尋常恁麼老婆心自是󲊛儂機不活機若活夾山本無奇特事百川倒流閙聒聒(癡絕)」
】

「夾山因僧問會處却不問不會處請師一言
師曰戶挂凋林影中辨取。」
【
頌曰。
「　威音那畔不能行撒手還家懶問程寢殿無人空寂寂滿窓唯有月虗明(丹霞淳)」
】
「鄂州清平山
令遵禪師(嗣翠微)囙僧問如何是大乘師曰井
索曰如何是小乘師曰錢索又問如何是有
漏師曰笊籬曰如何是無漏師曰木杓曰覿
面相呈時如何師曰分付與典座。」
【
頌曰。
「　有漏笊籬無漏木杓烜赫禪和妄生卜度伶俐座主何處摸索金牙觧使神鎗李廣箭穿雙鶚(琅琊覺)」

「　大乘小乘井索錢索有漏無漏笊籬木杓直下承當鼻孔失却(法雲秀)」

「　笊籬木杓錢貫井索見成家風受用廓落生涯放得信緣看佛法更於何處著不用安排只麼􂐘自然心地常安樂(天童覺)」

「　二乘諸漏扣空王雪後那堪半夜霜秦漢旌旗度沙漠唐虞黼黻拱岩廊(張無盡)」

「　笊籬木杓錢貫井索打瓦鑽龜徒勞卜度休卜度麒麟只有一隻角(南華昺)」

「　有漏笊籬無漏木杓學語禪流徒勞卜度江邊有箇釣魚人擲鉤驚起遼天鶴(白鹿先)」


「　笊籬木杓錢貫桶索說妙談玄俱是錯清平鼻孔塞𠃵坤天下衲僧無處摸明來握土成金悟去百草皆藥抝折俱𦙆指頭􂎆斷趙州略彴平常一句用無窮限量知見徒斟酌(雪竇宗)」

「　丈二鋼釘八尺鐵橛插在眼中猶自不瞥(中庵空)」
】
「清平初㕘翠微便問如何是西來
的的意微曰待無人即向汝說師良久曰無
人也請和尚說微下禪牀引師入竹園師又
曰無人也請和尚說微指竹曰這竿得恁麼
長那竿得恁麼短師雖領其微言猶未徹出
住大通上堂舉初見翠微機緣謂眾曰先師
入泥入水為我自是我不識好𢙣。」
【
頌曰。
「　父子相逢意巳彰尊卑何必敘炎涼叮嚀指點家園事行盡荒郊話短長(大洪遂)」

「　土埋處處鐵菱角半夜經由未覺難天曉嶺根傷中倒方知行過鐵門関(雪堂行)」
】

「舒州投子山大同禪師(嗣翠微)趙州問大死
底人却活時如何師曰不許夜行投明須到
州曰我早猴白伊更猴黑。」
【
頌曰。
「　活中有眼還同死藥忌何湏鑒作家古佛尚言曾未到不知誰觧撒塵沙(雪竇顯)」

「　大死底人同活人三千豪俠又隨塵李陵本是𠬧番將却作降番上將身(佛印元)」

「　死去活來牙上露投明湏到巳先行誰家別舘池塘裏一對鴛鴦晝下成(白雲端)」

「　虛空產出鐵牛兒頭角分明也大奇􂎆破澄潭深處月夜闌牽向雪中歸(長靈卓)」


「　趙州觧撚無􂅕線投子能穿沒鼻針好手手中呈好手紅心心內中紅心(佛鑑懃)」

「　大死底人還却活不許夜行投明到陳州人出許州門翁翁八十重年少(鼓山珪)」

「　禾黍不陽艶競栽桃李春翻令力畊者半作賣芲人(徑山杲)」


「　我疑千年蒼玉精化為一片秋水骨海神欲護護不得鰲頭一旦忽擎出(正堂辯)」

「　棚前夜
半弄傀儡行動威儀去就全子細思量無道理裏頭畢竟有人牽(雪菴瑾)」
】
「投子因僧問如
何是十身調御師下禪床立又問凡聖相去
幾何師亦下禪床立。」
【
頌曰。
「　水出崑崙浪接連天高地逈秀林巒禪床略下雲山斷凡聖無踪海岳寒(投子青)」

「　老婦低垂事舅姑起來爭免面糢糊強將雲髻高高綰遮得傍人眼也無(白雲端)」

「　投子下禪牀雲中迸電光胡僧歸漠土六月下嚴霜(佛慧泉)」

「　投子示全機清風動翠微十身何處是贏得眼如眉(佛心才)」


「　愛向江邊弄釣􂅕碧潭深處有嘉魚釣頭不是無香餌箇底如何釣得渠(長靈卓)」

「　捉賊分明要見贓十身調御下繩牀曾經巴硤猿啼夜銕作心肝也斷腸(佛鑑懃)」

「　投子下禪床通身誰辨的擬議即千差覿面難相識(京兆天寧璉)」


「　投子下繩床今朝為舉揚驢前馬後漢切忌亂承當(徑山杲)」

「　玉麟帶角離霄漢金鳳㗸芲下綵樓野老不嫌公子醉相將携手御街遊(水菴一)」

「　投子下繩床終非孟八郎不搖三寸舌未免鬼分贓眼底欲條直臨機爭探囊裂破古今無面目縱橫何處有関防(或庵躰)」
】

「投子因僧問月未圓時如何師曰吞却三箇
四箇曰圓後如何師曰吐却七箇八箇。」
【
頌曰。

「　七八雖然正好觀四三焉得便顢頇靈光萬
古輝天地隱顯尋常不用摶(洞山聡)」

「　圓缺曾伸問老翁石龜𠾑子引清風昨朝木馬潭中過􂎆出金烏半夜紅(投子青)」

「　圓後圓前作者知四三七八觧呈機令人長笑善吞吐㽞與樷林作是非(正覺逸)」

「　吞却三四枚吐出七八箇吞吐総完全不知是什麼(保寧勇)」

「　吞却易吐還難湏彌頂上天風寒昨夜三更白如晝不知誰共倚闌觀(佛性泰)」

「　投子投子機輪無阻要吞即吞要吐即吐若還殢齒粘牙爭得超今邁古(石庵玿)」
】
「投子因僧問和尚住此山
有何境界師曰丫角女子白頭􂅕。」
【
頌曰。
「　山家世界別塵世罕曾聞只可自怡恱不堪持贈君持贈君還也奇丫角女子白頭􂅕(正覺逸)」


「　丫角女子白頭􂅕猛燄堆中雪片飛一等住山誰可擬閑雲流水不同歸(白雲端)」

「　芲萼樓前春正濃濛濛柳絮舞晴空金錢擲罷嬌無力咲倚闌干屈曲中(懶庵樞)」

「　住山境界問如何女子雙鬟鬂已皤覿面不逢休更會白雲飛過舊山河(天目禮)」
】
「投子因僧問春雨淋淋
百草為什麼不抽芽師曰芭蕉只麼長僧問
如何是玄中玄師曰去年端午今年亦然曰
畢竟如何師曰故非同別誰說前後僧問如
何是苐二月師曰仲春漸暄曰如何是苐一
月師曰孟春猶寒。」
【
頌曰。
「　投子投子超今邁
古遇人識人頭灰面土一月二月寒暄說說住峰高處見翠微紅蓮舌上無橫骨(龍門遠)」


「　孟春猶寒苐一月仲春漸暄苐二月若無閑事挂心頭便是人間好時莭江南并兩浙春寒與秋熱(蒙庵岳)」
】
「投子囙僧問一大藏教還
有奇特事也無師曰演出大藏教僧又問黃
龍新一大藏教還有奇特事也無新曰演入
大藏教。」
【
頌曰。
「　頓漸偏圓權寔空有釘觜鐵舌河目海口一道清虛亘古今八角磨盤空裡走(圓悟勤)」

「　演出大藏教言端語亦端兩頭都坐斷一劒倚天寒(治父川)」

「　一出一八半合半開羸鶴翹寒木狂𤠔嘯古臺要知奇特事當甚破草鞋(木庵永)」
】
「投子因僧問曹溪猶如
指月靈山猶如畫月如何是真月師曰昨夜
三更轉向西。」
【
頌曰。
「　昨夜三更轉向西曉來任運落前溪舉頭不薦團欒底無限清風付與誰(慈受深)」

「　昨夜三更轉向西昏昏宇宙幾人迷澄潭影轉風初息猿狖微聞嶺外啼(懶庵需)」

「　昨夜三更轉向西明眼宗師為指迷若於話下尋端的未免泥中又洗泥(已菴深)」
】

「投子囙僧問如何是露地白牛師曰叱叱曰
飲噉何物師曰喫喫。」
【
頌曰。
「　玉角霜毛露地牛人間天上顯踪由不同雪嶺時時吼肎若溈山日日𠬧(山聡)」

「　露地白牛起問端
隨機叱叱齒牙寒不知飲噉是何物喫喫直教滄海乹(𠃵明慧覺)」
】
「投子問僧甚麼處來曰東
西山禮祖師來師曰祖師不在東西山僧無
語。」
【
頌曰。
「　蒼龍帶雨離深洞彩鳳𠾑芲入帝關一句古今無滲漏祖師不在東西山(雪堂行)」
】

「投子因僧問如何是學人一卷經師曰題目
分明。」
【
頌曰。
「　半滿金言玉轉環靈山一會受欺謾拈來題目分明也付與兒孫着眼看(佛心才)」
】
「投子因雪峰侍立師指菴前一磈石曰
三世諸佛緫在裡許峰曰湏知有不在裏許
者師乃歸庵中坐(一曰不快漆桶)。」
【
頌曰。
「　說明道白埋塵混垢變化有由敗露不走誰知暗裡骨橫抽要在轟轟霹靂手(月堂昌)」

「　有客釣鰲魚區區走五湖不知泥裏蚌滿腹是驪珠(佛鑑懃)」
】

「投子因僧問刼火洞然時如何師曰寒凜凜
地。」
【
頌曰。
「　天地為爐萬物焦石人駕浪渡雲霄風生半夜霜威重月落冰寒逼鬂凋(投子青)」
】

「投子因僧問如何是本來人師曰共坐不相
識曰恁麼則禮拜去也師曰暗寫愁腸寄與
誰。」
【
頌曰。
「　共坐同行世莫知幾人當面便逢伊縱饒紹續家門者半是貧寒乞養兒(保寧勇)」
】

「投子因僧問一切聲是佛聲是否師曰是曰
和尚莫𡱰沸椀鳴聲師便打僧又問麤言及
細語皆歸苐一義是否師曰是曰喚和尚作
一頭驢得麼師便打。」
【
頌曰。
「　投子投子機輪無阻放一得二同彼同此可憐無限弄潮人畢竟還落潮中死忽然活百川倒流閙聒聒(雪竇顯)」

「　一條拄杖兩家使一徃一來無彼此者僧若得投子機隨手拈來打投子(圓悟勤)」
】

「投子與僧遊山僧見蟬殼遂問殼在這裏蟬
向什麼處去師拈蟬殼就其耳畔作蟬鳴聲
其僧有省。」
【
頌曰。
「　輕薄寒蟬殼枯乾敗葉形拈來臨耳畔連噪兩三聲(南堂興)」
】
「投子指雨
示僧云􂐴日來好雨且道什麼處來僧無語
後囙看華嚴經方有省。」
【
頌曰。
「　陌上遊人競採芳不知眼底度春光夜來一陣落芲雨一百十城流水香(絕象鑒)」

「　百芲香裏鷓鴣啼白面郎君醉似泥赫日光中開得眼福城東際草萋萋(竹屋簡)」
】
「投子因僧問三身中那身說
法師乃彈指。」
【
頌曰。
「　三身說法問端由彈指輕輕海岳𠬧金鎻塔開紅日晚夜深人咲碧峰頭(投子青)」
】
「投子因僧問菩提煩惱是一是
二師曰是二僧便問如何是菩提師曰且坐
喫茶曰如何是煩𢙉師曰這僧聒噪人出去。」

【頌曰。
「　入草親尋草裡人重重有路掌中平不遇大啇空突曉日高猶𦗟打三更(木菴永)」
】

禪宗頌古聮珠通集卷第十二　　　　五

禪宗頌古聮珠通集卷第十三　　　田六
(僧錄司右闡教兼靈谷禪寺住持淨戒重校)

  
  * 六祖下第五世
  
  * 仰山寂(二十二則)
  * 香嚴閒(五則)
  * 米胡(二則)
  * 王常侍(三則)
  * 三角菴主(一則)
  * 六祖下第六世
  
  * 興化獎(八則)
  * 寶壽沼(六則)
  * 三聖然(三則)
  * 大覺(二則)
  * 灌溪閒(二則)
  * 崔禪(一則)
  * 歷村(一則)
  * 虎溪(一則)
  * 桐峰(一則)
  * 米倉(一則)
  * 雲山(一則)
  * 陳操尚書(二則)
  * 大禪佛(二則)
  * 南塔湧(二則)
  * 無着喜(三則)

「袁州仰山慧寂通智禪師(嗣溈山)有梵僧從
空而至師曰近離甚處曰西天師曰幾時離
彼曰今早師曰何太遲生曰遊山翫水師曰
神通游戲則不無闍𥠖佛法須還老僧始得
曰特來東土禮文殊󷕕遇小釋迦遂出梵書
貝多葉與師作禮乘空而去自此號小釋迦。」

【頌曰。
「　遠離西竺路迢迢親向支那弄海潮若要清風生閫外拽來更與四藤條(南華昺)」


「　小釋迦大文殊聞名號任稱呼藤條在握不能用被他碧眼謾塗糊(踈山如)」

「　瞬目西天此土揚眉此土西天出息千重百匝入息一念萬年禪禪閻浮樹在海南邊(南堂興)」

「　應真來訪仰山翁須信聲聞未盡空問著不知関棙子元來只是有神通(本覺一)」
】
「仰山住東平時
溈山送書并鏡與師師上堂提起示眾曰且
道是溈山鏡東平鏡若道是東平鏡又是溈
山送來若道是溈山鏡又在東平手裏道得
則留取道不得則撲破去也眾無語師遂撲
破。」
【
頌曰。
「　仰山接得溈山鏡告眾拈來行正令懞懂禪流眼不開仰山直下驀頭釘(汾陽昭)」

「　提起分明照正邪眾人皆不啟唇牙譬如賣物無人買最後須㱕本主家(洞山聦)」

「　古鏡封來辨者難示徒行令眾當觀會中若有仙陀客㽞得如今照影寒(海印信)」

「　師鏡拈來呈眾了癡人徃徃爭妍醜當時撲破不可尋免教壞却兒孫手(白雲端)」

「　溈山古鏡仰山提日上東方月落西撲落不知誰拾得秋風索索草萋萋(保寧勇)」

「　師資相照見非輕將示禪徒眾失驚此鏡分明分不得到頭分作兩分明(佛國白)」

「　全放全􂊂意亦優溈山送至仰山頭可憐一片如秋水三問無人撲破休(智海清)」

「　父子相傳鏡絕塵須知秋夕不同輪可憐無限迷頭者錯認空華鏡裏春(佛心才)」

「　八十婆婆學畫眉風流意比少年時若無明鏡分妍醜盡道不勞紅粉施(上方益)」

「　比謂拈來伸一問如何舉眾盡茫然不因一撲百雜碎定作人間醜婦冤(西禪淨)」
】
「仰山隨溈山游山到
磐陀石上坐師侍立次忽鴉𠾑一紅柿落在
面前師取柿拭過呈似溈溈云子甚處得來
師曰此是和尚道德所感溈云汝也不得無
分即分半與師。」
【
頌曰。
「　鴉𠾑柿子落師前致問何來事皎然各分一半甜如蜜如今不會更何年(汾陽昭)」

「　溈仰分明亘古今父子相見意輙深果熟馨香鴉𠾑至捏來擘去似交襟要會二人端的處中秋月落映潭心(洞山聦)」
】
「仰山因溈山問大地眾生業識茫茫無本
可據子作麼生知他有之與無師曰慧寂有
驗處時有一僧從面前過師召曰闍𥠖僧回
首師曰和尚這箇便是業識茫茫無本可據
溈曰此是師子一滴乳迸散六斛馿乳。」
【
頌曰。

「　父子有時揚密意神通變化不相知喚回業識茫茫者笑倒溈山老古錐(真凈文)」

「　一喚回頭識我不依俙蘿月又成鈎千金之子纔流落漠漠窮途有許愁(天童覺)」

「　有本無本學益學損搬運不時提起却穩師子一滴迸六斛馿乳散入別人屋業識茫茫辨出時烏鷄不在蘆花宿(月堂昌)」
】
「仰山問溈山大用現前請師
辨白溈下座㱕方丈師遂入溈問子適來問
甚麼話師再舉溈曰還記得吾荅語否師曰
記得溈曰󲊛試舉看師珍重出去溈曰錯師
回首曰閑師弟若來莫道某甲無語。」
【
頌曰。

「　是即全是非即全非大用現前携手同㱕不知猶自涉離微(松源嶽)」

「　問處分明荅處親縱
橫有路慣反身相如奪得連城璧秦主安然致太平(木菴永)」
】
「仰山臥次夢入彌勒內院眾
堂中諸位皆足惟苐二位空師遂就座一尊
者白槌曰令當苐二座說法師起白槌曰摩
訶衍法離四句絕百非諦𦗟諦𦗟眾皆散去
及覺舉似溈溈曰子巳入聖位師便禮拜。」

【頌曰。
「　夢中擁衲叅𦒿舊列聖森森坐其右當仁不讓犍稚鳴說法無畏師子吼心安如海膽量如斗鮫目淚流蚌腸珠剖譫語誰知泄我機厖眉應笑揚家醜離四句絕百非馬師父子病休醫(天童覺)」

「　夢裏談空也大奇百非四句若為離當時能舉摩竭令何必堂中下一槌(本覺一)」

「　白日青天夢中說夢捏恠捏恠誑謼一眾(無門開)」
】
「仰山因龐居士問久嚮
仰山到來為什麼却覆師竪起拂子士曰恰
是師曰是仰是覆士乃打露柱曰雖然無人
也要露柱證明師擲拂子曰若到諸方一任
舉似。」
【
頌曰。
「　兩個八文為十六從頭數過猶不足拏來亂撒向階前滿地團團苔蘚緣(白雲端)」

「　賊偷賊物太希奇好手還他火伴知今日併贓齊捉獲得便冝是落便冝(保寧勇)」
】

「仰山後㕘岩頭頭舉起拂子師展坐具頭拈
拂子置背後師將坐具搭肩上而出頭曰我
不肯汝放秪肯汝􂊂。」
【
頌曰。
「　一竪一展一放
一􂊂仰山弄險過似岩頭頼是隨風回櫓棹幾乎反却釣魚舟(斷橋倫)」
】
「仰山一日在法堂
上坐見一僧來問訊了向東邊义手立以目
視師師垂左足僧過西邊义手立師垂右足
僧向中間义手立師􂊂雙足僧禮拜師曰老
僧自住此未曾打著一人拈拄杖便打僧騰
空而去。」
【
頌曰。
「　草舍蕭蕭寄白雲故人訪遠意殷勤寒暄禮莭皆通罷難免杯茶供養君(南叟茂)」
】
「仰山在洪川石亭粥後坐次有僧
問和尚還識字否師曰隨分僧乃右旋一匝
云是甚麼字師於地上書個十字僧又左旋
一匝云是甚字師改十字作卍字僧畫一圓
相兩手托如脩羅擎日月勢云是甚麼字師
乃畫圓相圍却卍字僧乃作樓至勢師云如
是如是此是諸佛之所護念汝亦如是吾亦
如是善自護持其僧禮拜騰空而去。」
【
。
「　道環之虛未盈空印之手未形妙運天輪地軸密羅武緯文經放開捏聚獨立同行機發玄樞𠔃青天激電眼合紫光𠔃白日見星(天童覺)」
】

「仰山因僧思𨜶問禪宗頓悟畢竟入門的意
如何師曰此意極難若是祖宗門下上根上
智一聞千悟得大捴持其有根微智劣若不
安禪靜慮到這裏緫須茫然曰除此一路還
更有入處否師曰有曰如何即是師曰汝是
甚處人曰幽州人師曰汝還思彼處否曰常
思師曰能思者是心所思者是境彼處樓臺
林苑人馬駢闐汝返思底還有許多般也無
曰某甲到這裏緫不見有師曰汝解猶在心
信位即得人位未在曰除却這個別更有意
也無師曰別有別無即不堪也曰到這裏作
麼生即是師曰據汝所觧秪得一玄得坐披
衣向後自看𨜶禮謝。」
【
頌曰。
「　得坐應須更自看涅槃城裏未為安披毛戴角重相見歷盡艱難幾許般(大洪恩)」

「　無外而容無礙而冲門墻岸岸関鎻重重酒常酣而臥客飯雖飽而頹農突出虛空𠔃鳳搏妙翅踏翻滄海𠔃雷送游龍(天童覺)」

「　幽州桑梓問來端歷歷山川在肺肝思底返思都叵得披衣向後更須看(本覺一)」

「　凡聖緫無別路岐返思思底幾人知春風不到桃源洞葉落花開自有時(慈受深)」

「　仰山問僧近離甚處曰庐山師曰曾到五老峯麼曰不曾到師曰闍𥠖不曾游山雲門云此語皆為慈悲之故有落草之談出草入草隨觧尋討白雲重重紅日杲杲左顧無瑕右盻巳老君不見寒山子行太早十年㱕不得忘却來時道(雪竇顯)」

「　出草何如入草時全身入草為慈悲仰山垂手隨他去直至如今在路岐(本覺一)」

「　欲識庐山五老峯個
中何地不相逢舌頭無骨隨人轉熨斗煎茶銚不同(慈受深)」
】
「仰山問三聖汝名什麼聖云
慧寂師曰慧寂是我聖曰我名慧然師呵呵
大笑。」
【
頌曰。
「　神通游戲不為難互換機鋒始可觀雙放雙収底時莭呵呵大笑幾何般(本覺一)」

「　慧寂剛言是我名幸逢禪者更饒人若將利器比君子大笑欣然滿座春(圓悟勤)」
】

「仰山向火次有僧叅師曰一言說盡山河大
地僧問如何是一言師以火筯插向炉中又
移向舊處。」
【
頌曰。
「　一句稱提萬象分肯同摩竭掩重門夕陽影裏風濤急不覺移舟下渡昬(投子青)」
】
「仰山見雪師子乃指曰還有過得
此色者麼眾無對雲門云當時好便與推倒
雪竇云雲門只觧推倒不觧扶起。」
【
頌曰。

「　一倒一起雪𨓍師子慎於犯而懷仁勇於為而見義清光照眼似迷家明白轉身還墮位衲僧家了無寄同死同生何此何彼暖信破梅𠔃春到寒枝凉颷脫葉𠔃秋澄潦水(天童覺)」

「　推倒扶起覿面千里唯小釋迦風前按指直饒海印發光也是雪峯道底徧界是文殊徧界是慈氏樓閣門開竟日閑誰識善財童子(最菴印)」
】
「仰山因陸郎中問不断煩惱而入
涅槃師竪起拂子曰只如者個作麼生入曰
入之一字也不用得師曰入之一字不為郎
中。」
【
頌曰。
「　生死涅槃翻手覆手正眼豁開二俱非有獨步大方塵塵正受片片亂飄岩上梅條條縱舞溪邊柳(石門聦)」
】
「仰山一日見香
嚴乃問近日師兄見處如何曰據某甲見處
無一法可當情師曰󲊛觧猶在境曰某甲只
如是師兄又作麼生師曰󲊛豈無能知道無
一法可當情者溈山聞舉曰寂子巳後疑煞
天下人去在。」
【
頌曰。
「　寂子香嚴論見處直教聞者轉疑深相逢未肯三分語那得全拋一片心(本覺一)」
】
「仰山臥次僧問法身還觧說法
也無師曰我說不得別有一人說得曰說得
底人在甚麼處師推出枕子溈山聞曰寂子
用劒刃上事。」
【
頌曰。
「　法身說法肉眼看物大智如愚大辯如訥拈起簸箕別處舂推出枕子露眠床劒刃上事放毫光(月堂昌)」

「　田中插鍬床上推枕千手千眼不審不審(龍牙言)」
】

「仰山因梵僧來參師於地上畫半月相僧近
前添作一圓相以脚抹却師展兩手僧拂袖
便去。」
【
頌曰。
「　寂子偶逢穿耳客曾將半月示伊家僧添半月反然去却道親逢小釋迦」
(本
覺一)】
「仰山夏末問訊溈山溈曰子一夏不見
上來在下面作何所務師曰慧寂在下面鋤
得一片畬下得一籮種溈山曰子今夏不虛
過師却問未審和尚一夏之中作何所務溈
曰日中一食夜後一寢師曰和尚今夏亦不
虗過道了乃吐舌溈曰寂子何得自傷已命。」

【頌曰。
「　開一片田密密綿綿兩頓粥飯其道自辦一夏興諸人相見自是諸人不薦若也薦成一片是什麼一片看取當門箭(龍門遠)」


「　寂子不虗過钁頭邊有功秪將一籮粟千載顯家風(咦菴鑒)」

「　翁翁年德兩俱尊家有詩書富可論飽飯憨眠無個事却來敲枕弄兒孫(別山智)」

「　開得一片田種得一籮粟卞和三献椘王王設若不遇別實人至今猶在荊門哭午間一齊早晨一粥断絃須是鸞膠續陽春白雪有知音山自青𠔃水自綠(辛菴儔)」
】
「仰山
同陸侍御入僧堂公乃問如許多師僧為復
是喫粥喫飯僧為復是𠫵禪僧師曰亦不是
喫粥飯僧亦不是𠫵禪僧公曰在此作什麼
師曰侍御自問取他。」
【
頌曰。
「　來問威風頗不臧幾多龍象在雲堂旃檀林裏曾無雜造次風流豈易量(木覺一)」
】
「仰山因劉侍御問了心
之旨可得聞乎師曰若欲了心無心可了無
了之心是名真了。」
【
頌曰。
「　口朝鼻孔無空過眼蓋鬍鬚有古風信采骨頭花十八等間擲出滿盆紅(或菴體)」
】

「鄧州香嚴智閑禪師(嗣溈山)因百丈遷化遂
叅溈山溈問我聞汝在百丈處問一荅十問
十荅百此是汝聦明伶俐意觧識想生死根
本父母未生時試道一句看師茫然歸寮將
平日看過底文字尋一句酬對竟不得乃嘆
曰畫餅不可充飢屢乞溈說破溈曰我若說
似汝汝已後罵我去我說底終不干汝事師
遂焚平昔所看文字曰此生不學佛法也且
作個長行粥飯僧免役心神泣辝溈山抵南
陽忠國師遺跡憩止一日芟除草木偶拋尾
礫擊竹作聲忽然省悟遽㱕沐浴焚香遙禮
溈山讚曰和尚大慈恩踰父母當時若為我
說破何有今日之事述。」
【
頌曰。
「　一擊忘所知更不假脩持動容揚古路不墮悄然機處處無踪跡聲色外威儀諸方達道者咸言上上機」
】

「溈山聞得謂仰山曰此子徹也仰曰此是心
機意識著述得成待慧寂親自勘過。」
【
頌曰。

「　粥飯隨緣養病軀本無迷悟可関渠無端擊著菴前竹直至如今在半途(雪竇宗)」

「　放下身心如弊帚拈來瓦礫是黃金驀然一下打得著大地山河一法沉(九峯昇)」
】
「香嚴囙仰山見
曰和尚讚歎師弟發明大事󲊛試說看師舉
前頌仰曰此是夙習記持而成若有正悟別
更說看師又頌曰去年貧未是貧今年貧始
是貧去年貧猶有卓錐之地今年貧錐也無。」

【頌曰。
「　無地無錐未是貧知無尚有守無身
儂家近日貧來甚不見當初貧底人(鴈山元)」


「　年去年來貧復貧祖師擡脚重千斤愁人莫向愁人說說向愁人愁殺人(松源岳)」

「　當機覿面提覿面當機疾開眼放癡頑鞭逼人上壁」
】

「香嚴初開堂溈山令僧送書并拄杖至師接
淂便哭蒼天蒼天僧曰和尚為甚麼如此師
曰秪為春行秋令。」
【
頌曰。
「　拄杖將來便徹心淚流不覺思沉吟春行秋令人驚恠絕後光前絕古今(汾陽昭)」

「　接得杖哭蒼天不言絕後與光前春行秋令人難會􂎆破草鞋腳底穿(正覺逸)」

「　尊人寄物哭蒼天春令冬行也倒㒹若有會中真衲子禪床好與即時掀(本覺一)」


「　家世拄杖佛祖付囑溈山寄來香嚴發哭父子投機陽春雪曲不是知音大難相續(踈山如)」
】

「香嚴示眾曰若論此事如人上樹口𠾑樹枝
腳不􂎆枝手不攀枝樹下忽有人問如何是
祖師西來意不對他又違他所問若對他又
喪身失命當恁麼時作麼生即得時有虎頭
招上座出眾云樹上即不問未上樹時請和
尚道師乃呵呵大笑。」
【
頌曰。
「　香嚴𠾑樹示多人要引同袍達本真擬議即從言下取喪身失命數如塵汾陽為󲊛開迷路雲散長天日月新(汾陽昭)」

「　呵呵大笑沒針錐上樹何如未上時任使香嚴多伎倆傍觀不免為攢眉(佛
)」

「　曲設多方老古錐那堪枝上更生枝好如良馬窺鞭影逐塊且非師子兒(保寧勇)」

「　古聖悲心利後人口𠾑枝上露全身直饒玄路無消息未免家中喪二親(石門易)」

「　香嚴垂語真堪賞口𠾑樹枝懸樹上此時不問祖師機且道渠儂底模樣(地藏恩)」

「　狹路轉身難東西盡是山行人不到處風定落花閑(上方益)」


「　高高山頂立深深海底行新松趂嶺種芳草遶池生手不攀枝腳不􂎆樹口裏𠾑得當頭蹉路問着西來對不對罰錢依舊有人悔(月堂昌)」

「　故園春色在枝頭惱亂春風卒未休無事晚來江上望三三兩兩釣魚舟(應庵華)」

「　香嚴上樹口𠾑枝手不攀枝脚纍垂纔開口(咦)不荅也又相違未上樹時道將來金剛寶劒頂門揮(卍菴顏)」

「　香嚴上樹住住住住擬問如何葛藤露布(月林觀)」

「　香嚴真杜撰𢙣毒無盡限啞郤衲僧口通身是鬼眼(無門開)」

「　無地無錐始是貧郤來樹上強懸身雖然相識滿天下畢竟知心能幾人(無禪才)」
】
「香嚴囙僧問如
何是道師曰枯木裏龍吟僧云如何師曰髑
髏裏眼睛後問石霜如何是枯木裏龍吟霜
云猶帶喜在又問如何是髑髏裏眼睛霜云
猶帶識在。」
【
頌曰。
「　枯木龍吟真是道髑髏無識眼初明喜識盡時消不盡當人那辨濁中清
(曹山寂)」
】
「京兆府米和尚(嗣溈山)問僧近
離甚處僧曰藥山師曰藥山老子近日如何
曰大似一片頑石師曰得漝麼鄭重曰也無
你提掇處師曰非但藥山米胡也漝麼僧近
前顧視而立師曰看看頑石動也其僧便出。」

【頌曰。
「　米胡好片頑石多少遊人不識及乎衲僧一見不免將南作北(大溈喆)」
】
「米胡令僧去
問仰山曰今時人還假悟也無仰曰悟即不
無爭奈落在苐二頭師深肯之。」
【
頌曰。
「　碧岫峯頭借問人指山窮處未安身雖然免淂重行令爭似靈苖不犯春(投子青)」

「　苐二頭邊破悟迷快須撥手捨筌􂈤成𠔃未盡成駢拇智者難知覺噬嚌兔老冰盤秋露泣烏寒玉樹晚風凄特來大仰辨真假痕玷渾無貴玉圭(天童覺)」

「　悟人千箇道無憂肎信遭他苐二頭寂寞山花寒食後夕陽西去水東流(龍門遠)」
】

「襄州王敬初常侍(見溈山)視事次米和尚至
公乃舉筆示之米曰還判得虗空否公擲筆
入宅更不復出米致疑明日憑鼓山供養主
入探其意米亦隨至潛在屏蔽間偵伺供養
主纔坐問曰昨日米和尚有甚麼言句便不
相見公曰師子齩人韓獹逐磈米聞此語即
省前謬遽出朗笑曰我會也我會也公曰會
即不無󲊛試道看米曰請常侍舉公竪起隻
筋米曰這野狐精公曰這漢徹也。」
【
○頌曰。
「　賔主機先有路通筆端不是判虛空筯頭再運回天力千聖齊教立下風(癡絕冲)」

「　常侍舉筆萬事皆吉直下承當急急如律米胡叅官忘前失後且告貴人為我相救(癡禪妙)」

「　機輪活脫走珠盤玅處都盧在筆端竪起依然還放下靈鋒寶劒倚天寒(偃溪聞)」
】
「王常侍與臨
齊至僧堂乃問這一堂僧還看經也無濟云
不看經公曰還習禪也無濟云不習禪公曰
經又不看禪又不習究竟作什麼濟云緫教
成佛作祖去公曰金屑雖貴落眼成翳又作
麼生濟曰我將謂󲊛是箇俗漢心。」
【
頌曰。
「　世出世間希有事顯露須憑過量人只將補袞調羹手撥轉如來正法輪(徑山杲)」

「　一著高一著一步闊一步明眼人前猶涉露布鳳棲不在梧桐樹(松源岳)」

「　事到無心不苟欺烏玄鵠曰尚懷疑自非親見黃頭老爭敢逢人泄漏機(虛堂愚)」
】
「王常侍叅睦州一日師問何故入院
遲公曰看馬打毬所以來遲州云人打毬馬
打毬公曰人打毬州云人困麼公曰困曰馬
困麼公曰困曰露柱困麼公茫然無對歸至
私第中夜忽有省明日見州曰某會淂昨日
事也州云露柱困麼公曰困州遂肎之。」

【頌曰。
「　人困馬困未是困露柱之困始是困好
於言下證無常莫向言中尋尺寸百丈若無雙耳聾臨濟爭解領三䪺盡將業識作流傳此道今人棄如糞(龍門遠)」

「　看人騎馬打毬子不覺今朝入院遲官路雪殘春正好江梅着意要題詩(懶菴樞)」
】

「靳州三角山法遇菴主(嗣溈山)因荒亂魁師
八山執刃而問和尚有甚財寶師曰僧家之
寶非君所冝魁曰是何寶師振威一喝魁不
悟以刃加之。」
【
○頌曰。
「　師將真寶濟兇人豈謂行恩反害身真寶與伊元不識而今更是好訴貧(洞山聡)」


「　深山深處隨時荒無價之珍不隱藏纔遇兇人便分付兇人少鑒返加傷(正覺逸)」


「　菴僧真實濟兇人一喝分明出差珍莫道賊魁非別者當頭雪刃用來親(天目禮)」
】

「魏府興化存獎禪師(嗣臨濟)
師在三聖會裏為首座常曰我向南方行腳
一遭拄杖頭上不曾撥着一箇會佛法底人
後大覺聞舉遂曰作麼生得風吹到大覺門
裏來師後到大覺為院主一日覺喚院主我
聞󲊛道向南方行腳一遭拄杖頭不曾撥着
一箇會佛法底󲊛憑箇甚麼道理與麼道師
便喝覺便打師又喝覺又打師來日從法堂
過覺云我直下疑󲊛昨日這兩喝師又喝覺
又打師再喝覺又打師曰存獎於三聖師兄
處學得箇賔主句総被師兄折倒了也願與
存獎箇安樂法門覺曰這瞎漢來這裏納敗
缺脫下納衣痛打一䪺師於言下薦得臨濟
於黃糪處喫棒底道理師後
開堂日拈香曰此一炷香本為
三聖師兄三聖於我太孤本為大覺師兄大
覺於我太賖不如供養臨濟先師。」

【頌曰。
「　太孤太􂎌日杲杲璞玉渾金𢙣種草無負平生雪此冤不如一陣香風掃(南岩勝)」


「　劒為不平離寶匣藥因救病出金缾南方自古清如鏡何必無端用甲兵(雪巖欽)」
】

「興化因後唐莊宗聿河北回魏府行宮詔師
問曰朕取中原獲淂一寶未曾有人酬價師
曰請陛下寶看帝以兩手舒幞頭脚師曰君
王之寶誰敢酬價。」

【頌曰。
「　君王之寶實難酬興化形言下一籌兩手展開幞頭腳勑書挂在鳳凰樓(北塔祚)」


「　北蕃王子彎弓射南國將軍仰面看沙上空餘斜影在翩翩直自入雲端(白雲端)」


「　君王之寶誰觧尋討不許夜行投明須到莊宗所淂未為真精鑑還他興化老(地藏恩)」


「　君王底事語知音天下傾誠葵藿心拈出中原無價寶不同趙壁與燕金(天童覺)」


「　中原之寶呈興化一段光明難定價帝業堪為萬世師金輪景御四天下展手相呈老比丘至尊之寶敢輕酬滿庭和氣龍顏恱爭奈胡僧笑點頭(上方益)」


「　中原𠬧至寶合國不能藏一入相如手佳聲滿大唐(佛心才)」

「　中原一寶有來由拶得君王引幞頭到此若無青白眼當機誰敢謾輕酬(笑翁堪)」

「　幞頭舒起君王寶司空見慣興化老千古君臣際會時落花滿地無人掃(北海心)」

「　􂊂得中原無價珍幞頭拈起露全身勞他興化重酬價八兩元來是半斤(尼閑林英)」

「　君王寶自難酬價興化何曾敢借看天地既無私盖載至今留得鎮中原(閑極雲)」
】
「興化示眾云今日不用如何若何便請
單刀直入興化與󲊛證據時旻德長老出禮
拜起便喝師亦喝德又喝師亦喝德禮拜師
曰若是別人三十棒一棒也較不得何故為
他旻德會一喝不作一喝用便下座。」
【
頌曰。

「　龍𢁺相交是底時未容擬議巳參差分明二喝不作用󷕕使禪人特地疑(海印信)」

「　獰龍出水𧆞離山四起同旋萬頃烟若具阿那律正眼橫身三界背摩天(雲溪恭)」

「　單刀直入不須論擬議之閒賔主分不得放他旻德過須知興化棒頭親(鼓山珪)」

「　暗中携手上高山及至
天明各自行無限途中未歸客明明開眼墮深坑(徑山杲)」

「　旻德一喝如雷響興化一喝響如雷錦袍玉帶真瀟灑記得當年老萬回(懶菴樞)」

「　握七星刀尋作者倒司農印對冤讎當陽一句分賔主九曲黃河水逆流(南岩勝)」

「　一喝兩喝全機出沒賔主歷然未免俱瞎半夜摸烏龜明月照積雪(雪菴瑾)」

「　同時照用不同時權實雙行作者知有得雖然亦有失還他龍𧆞自交馳(雪巖欽)」
】
「興化因僧問四方八面
來時如何師曰打中間底僧便禮拜師曰昨
日赴箇村齋中途遇一陣卒風暴雨󷕕向古
廟裏軃避得過。」
【
頌曰。
「　此問非常觸忤人如禽空啄噪荊榛須知興化奔馳疾值雨何曾濕著身(洞山聦)」

「　􂿓浪拏雲勢莫猜漁翁倚棹傍巖隈江邊依舊空歸去帝里同風不到來(海印信)」

「　一不是二不成落花芳草裏啼鶯閑庭雨歇夜初靜片月還從海上生(晦堂心)」

「　一陣狂風暴雨來郤於古廟且閑隈雖然打入鬼窟裏吞炭藏身又一回(鼓山珪)」

「　古廟裏頭廻避得紙錢堆裏暗嗟吁閑神野鬼皆驚怕只為渠儂識梵書(徑山杲)」

「　天生白額南山𢁺牙爪曾當八面風月落三更穿市過癡人投曉覔行蹤(雪堂行)」

「　剜心剖腹繼傳燈鬼面神頭打葛藤傑出諸方無等匹也知只是赴齋
僧(南岩勝)」

「　四方八靣沒邊疆暴雨狂風無處藏古廟裏頭休軃避移舟別有好啇量(天目禮)」


「　塞北煙塵終載靜江南花木四時榮不須特地分疆界萬里山河似掌平(虛堂愚)」
】
「興化謂
克賔維那曰汝不久為唱導之師賓曰不入
這保社師曰會了不入不會了不入曰緫不
與麼師便打曰克賔維那法戰不勝罰錢五
貫設饡飯一堂次日師自白搥曰克賔維那
法戰不勝不得喫飯即便出院。」
【
頌曰。
「　二虎爭戰俱用勢力一䧟穽中不能返擲若返擲天下獵人無處覔(海印信)」

「　克賔法戰挫英雄興化嚴行振祖風棒下直明無生忍莫教知觧入塵籠(照覺緫)」

「　丈夫當斷不觧斷興化為人徹底漢巳後從教眼自開棒了罰錢趂出院(真淨文)」

「　主中主問賔中賔賔主分明到底親有理罰錢無說處太行山下淚霑巾(佛國白)」


「　得失是非都莫問縱橫􂊂放在當人失錢遭罪尋常事休把條章說故新(圓通仙)」

「　克賔興化令雙行白髮通身透頂生穿過衲僧青白眼儘教天下競頭爭(佛心才)」

「　􂑆山生鸑鷟師子產狻猊棒下摩醯眼徒誇第一機(山杲)」


「　法戰從來許克賔掣旗奪鼓兩分明直須盡法方知愧老漢當年要話行(鼓山珪)」

「　罰錢出院眾人皆見有理難伸風流滿面直饒興化
全提未免令行一半這一半明眼衲僧點檢看(冶父川)」

「　漢高拜將務决勝非韓誰敢當茲任赤旛高竪化城降皇在盤兮不在秤(南勝)」


「　赫日轟迅雷六月飄霜雪興化老古錐不妨太孤絕金毛哮吼亂峯前百獸聞之皆腦裂(懶菴需)」

「　罰錢出院揚家醜興化聱頭遇克賔父子不傳真妙訣棒頭敲出玉麒麟(佛照光)」


「　興化打克賔一棒一條痕古人雖巳往留得典刑存三十年後幾箇知恩(尼無着緫)」

「　興化棒頭轟霹靂克賔腳下走塵煙若無塞外將軍令那得嘉名四海傳(誰菴演)」

「　主賔會合風雲異醉後添盃禮義全棒打自家親骨肉叢林扛鼓返成冤(或菴體)」

「　興化逐克賔觀音戴鬼面靴裏動指頭未免傍人見(湛堂深)」

「　棒頭有路透玄津徹底何曾打克賔雪後始知松栢操夜深方見把針人(肎堂充)」

「　興化打克賔猛𧆞驀腰騎養子不及父家門一世衰(破菴先)」

「　家法森嚴特異常親生父子沒啇量罰錢打了趂出院橄欖點茶滋味長(野雲南)」

「　法戰塲開驗克賔觧施武畧對將軍如何有罪全無當待展奇謀自䇿勛(天目禮)」

「　興化打克賔言親語不親棒頭如雨點敲出玉麒麟()」
】

「雪竇云克賔要承嗣興化罰錢出院且致却
須索取這頓棒始得且問諸人棒既喫了作
麼生索得雪竇要斷不平之事今夜與克賔
雪屈以拄杖一時趕散。」
【
頌曰。
「　克賔維那法戰不勝曾因國難披金甲後來出世法嗣興化不為家貧賣寶刀興化臂健尚嫌弓力軟雪竇眼明猶識陣雲高(瞎堂遠)」
】
「興化示眾曰
我聞長廊下也喝後架裏也喝諸子汝莫肓
喝亂喝直饒喝得興化向虗空裏却撲下來
一點氣也無待我蘇息起來向汝道未在何
故我未曾向紫羅帳裏撒真珠與汝諸人去
在胡喝亂喝作麼。」
【
頌曰。
「　紫羅帳裏撒真珠密意師永會也無摸象眾盲徒亂說當臺古鏡見差殊(海印信)」

「　興化老也大差三十三天上撲下紫羅帳裏撒真珠古也今也誰酬價得一牛還一馬休說人間光照夜不見錦綉銀香囊直至如今成話杷(上方益)」

「　對眾全提摩竭令豈是閑開兩片皮喝下瞎驢成隊走夢中推倒五須彌(徑山杲)」

「　紫羅帳裏撒真珠禪客相逢緫掠虛拍手呵呵開口笑釋迦彌勒是他奴(鼓山珪)」
】
「興化見同叅來纔上法堂
便喝僧亦喝師又喝僧亦喝師近前拈棒僧
又喝師曰󲊛看這瞎漢猶作主在僧擬議師
直打下法堂侍者請問適來那僧有甚觸忤
和尚師曰他適來也有權也有實也有照也
有用及乎我將手向伊面前橫兩橫到這裏
却去不得似這般瞎漢不打更待何時侍者
禮拜。」
【
頌曰。
「　霹靂驚天地那容掩耳聽須知興化老一半是人情(鼓山珪)」

「　鏌鎁在握天魔膽落明眼衲僧休更卜度(徑山杲)」

「　恰如劊子氣雄豪便向咽喉下一刀五臟肝心皆剖出方知王法不相饒(退菴休)」

「　長松不改四時青縱奪當機幾箇明陣敗不禁苕帚掃眼中曈子面前人(劒門分)」

「　㶑㶑灔灔水光浮不見孤帆不見舟斜陽欲落未落處盡是離人今古愁(伊菴權)」

「　須彌倒卓海水逆流同叅相訪作盡冤讎休休明日黃花蝶也愁(雪菴瑾)」

「　驅耕夫牛照即用奪𩚑人食用即照不得同叅把手行安知袖裏有穿竅(南岩勝)」
】
「興化因僧問
軍期急速時如何師曰日料半斤食。」
【
頌曰。

「　離城別閣暗愁時月落星分信馬蹄風掃曉牎林木逈夜深汀岸火光微(投子青)」
】

「鎮州寶壽(第一世)沼禪師(嗣臨濟)因僧問萬
境來侵時如何師曰莫管他。」
【
頌曰。
「　老大梢工慣經歷看風使帆果端的任他海獸作波濤直過如飛沒蹤跡(海印信)」

「　萬境來侵莫管伊干戈元是太平基當時􂎆着來時路月下騰騰信腳㱕(掩室開)」
】
「寶壽囙趙州來師在
禪床背面而坐州展坐具禮拜師起身入方
丈州􂊂坐具而出。」
【
頌曰。
「　動絃別曲落葉知
秋人平不語水平不流只因腳底無羈絆去住縱橫得自由(遯菴演)」
】
「寶壽因僧問訊師曰
萬千諸聖盡不出此方丈內曰秪如古人道
大千沙界海中漚未審此方丈向甚麼處著
師曰千聖見在曰阿誰證明師擲下拂子僧
從西過東立師便打僧曰若不久參焉知端
的師曰三十年後此話大行。」
【
頌曰。
「　捲則渾崙無縫舒則八面生光百千諸佛同處一方轉機輪於掌握奮大用於當塲非獨三十年後面前薝蔔馨香(佛燈珣)」
】
「寶壽因胡釘鉸叅師
問汝莫是胡釘鉸麼曰不敢師曰還釘得虛
空麼曰請和尚打破師便打曰和尚莫錯打
某甲師曰向後有多口阿師與󲊛點破在胡
後到趙州舉前話州曰汝因甚麼被他打曰
不知過在甚麼處州曰秪這一縫尚無奈何
胡於此有省州曰且釘這一縫。」
【
頌曰。
「　現出虗空眼便花更教打破事如麻直饒指出當堂縫分明鷂子過新羅(冶父川)」

「　直饒釘得這一縫檢點將來非好手可憐兩箇老禪翁󷕕向俗人呈家醜(月菴果)」

「　一縫分明在當頭下手難饒君鉸釘得終是不完全(鼓山珪)」
】
「寶壽
問僧甚處來曰西山來師曰見獼猴麼曰見
師曰作甚麼伎倆曰見某甲一箇伎倆也作
不得師便打。」
【
頌曰。
「　舊人相見話衷心借問
西山路徑深對眾直言呈伎倆紅爐鍜鍊要真金(汾陽昭)」

「　西山路上有獼猴嘯雨哀風動客愁忽遇此林師子子萬般伎倆一時休(中際能)」
】
「寶壽問僧甚處來曰崔禪處來師曰將
得崔禪喝來麼曰不曾將得來師曰與麼則
不從崔禪來僧便喝師拈棒僧擬議師便打。」

【頌曰。
「　五湖禪客扣禪關恰似初行學上山騰身欲出青雲外力到峯頭一步難(佛鑑懃)」
】

「鎮州三聖院慧然禪師(嗣臨濟)住後上堂曰
我逢人則出出則不為人便下座。

興化云
我逢人則不出出則便為人。」
【
頌曰。
「　騎驢戴笠迎南去躍馬搖鞭向北行兩箇大啇俱突曉日高猶聽打三更(保寧勇)」

「　反是羅𠔃覆是繡弟兄同氣復連枝為人不為成歌曲祖父田園要及時(圓通僊)」

「　城南措大騎驢子市北郎君跨馬兒各各四蹄俱􂎆地三春同到金明池(佛鑑懃)」

「　出沒由誰卷舒在我搖舌鼓唇分明話墮(京兆府天寧璉)」

「　陽燄何曾止得渴畫餅幾時充得飢勸君不用栽荊𣗥後代兒孫惹着衣(徑山杲)」

「　湖光㶑灔晴偏好山色溟濛雨亦奇若把西湖比西子淡粧濃抹緫相冝(佛燈珣)」


「　人貧多智短馬瘦自毛長獨宿雙峯寺同焚一炷香(鼓山珪)」

「　兩箇孩兒抱花鼓左邊打了右邊舞一曲兩曲無人會歷歷清風動千古
(懶菴需)」

「　乍雨乍晴山裏寺或來或去洞中雲滿天星月明如晝此境此時誰欲分(德山㳙)」


「　南山鱉鼻蛇觸着兩頭動毒氣要傷人還他貧子弄(雪菴瑾)」

「　黃昏打槳奔城快日午回􂿔入港遅夜半相逢兩相喝不知蹉過巳多時(在菴賢)」

「　二水分流共一源誰知正語却成偏斷膓不是因芳草破壞家門落一邊(戴無為)」
】

「三聖因僧問如何是祖師西來意師曰臭肉
來蠅。

興化云破驢脊上足蒼蠅。」
【
頌曰。
「　水母有骨靈龜無殼瞎驢臭肉來於蠅佛意祖意如山岳(正覺逸二)」

「　靈龜有殼水母無骨破驢脊上足蒼蠅曹溪古路行人絕」

「　破脊驢多臭肉蠅誰知興化不徒行慣從五鳳樓前過手握金鞭賀太平(白雲端)」

「　匝地風光無間違因何不信却生疑老婆為君重指出臭肉團上青蠅飛(黃檗勝)」

「　青青掩映蒼龍窟脩竹超然物外物若將脩竹比喬松未及喬松老風骨(佛鑑懃)」

「　一團臭肉有啇量皮下流芳若麝囊忽若禪人親咬破看來滿口是清香(龍門遠)」
】
「三聖到德山纔展坐具山曰莫展炊巾
這裏無殘羹餿飯師曰縱有也無著處山便
打師接住棒推向禪床上山大笑師哭蒼天
便下叅堂堂中首座號踢天泰問行腳高士
須得本道公驗作麼生是本道公驗師曰道
甚麼座再問師打一坐具曰這漆桶前後觸
忤多少賢良座擬人事師便過第二座人事。」

【頌曰。
「　呼為雲吸為雨襲襲清風動寰宇笑哭不是等閑聲路見不平應有主要斬不平人不與平人語而今何處見踪由剔起眉毛看鷂子(長靈卓)」

「　殘羹餿飯無處安着換手搥胷劈頭盖却兩箇無孔銕槌一樣無繩自縛(佛燈珣)」

「　南北山相對東西有路分不經塲陣裏爭見李將軍(木菴永)」
】
「魏府大覺和尚(嗣臨
濟)因僧問如何是本來身師曰頭枕𢖍山脚
􂎆北岳。」
【
頌曰。
「　臨濟宗乘會者稀唯有大覺顯大機人問本來身有語頭枕𢖍山北岳隨(洞山聡)」

「　主山之後案山前下是地𠔃上是天身手太長衫袴短醉狂贏得樂豐年(保寧勇)」
】

「灌溪志閑禪師(嗣臨濟)因僧問久嚮灌溪到
來秪見漚麻池師曰汝秪見漚麻池且不見
灌溪曰如何是灌溪師曰劈箭急。」
【
頌曰。

「　一𣲖曹溪與灌溪龍行風雨動雲霓峻機箭筈波瀾急撼得毗盧海岳低(州克苻道者)」
】
「灌溪叅
臨濟濟搊住師師曰領領濟拓開。」
【
頌曰。

「　雨散雲􂊂後崔嵬數十峯倚闌頻顧望回首與誰同()」
】
「定州善崔禪師(亦曰崔禪
川臨濟)州將王令公於衙著張座請師說法
師陞座拈拄杖曰出來也打不出來也打僧
出曰崔禪聻師擲下拄杖曰久立令公伏惟
珍重。」
【
頌曰。
「　鏌鎁橫按寶光寒俠客嘍囉敢正看飛過青霄聲震吼乾坤直得黑漫漫(保寧勇)」

「　大展家風示眾人垂鈎入海釣金鱗遊魚弄水騰波浪船棹俱拋出大津(壽慧)」

「　十三慣繡羅衣裳自憐紅袖聞馨香人言此是嫁時服含羞剌出雙鴛鴦(空叟印)」
】
「襄州歷
村和尚(嗣臨濟)師煎茶次僧問如何是祖師
西來意師舉起茶匙僧曰莫秪這便當否師
擲匙向火中。」
【
頌曰。
「　煎茶未了人來問拈起茶匙呈似他當初若遇􂊂燕手性命難存爭奈何(投子青)」
】
「虎溪菴主(嗣臨濟)因僧問菴
主在這裏多少年也師曰秪見冬凋夏長年
代緫不記得曰大好不記得師曰汝道我在
這裏得多少年也曰冬凋夏長聻師曰閙市
裏虎。」
【
頌曰。
「　閙市中心虎能歌不能舞命值木星君不遇羅睺主(琅琊覺)」

「　虎溪老住菴年深都不記閙市心中虎四邊如鼎沸(草堂清)」
】

「桐峯菴主(嗣臨濟)因僧問和尚這裏忽遇大
蟲作麼生師便作大蟲吼僧作怕勢師大笑
僧曰這老賊師曰爭奈老僧何。」
【
頌曰。
「　見之不取思之千里好箇斑斑爪牙未備君不見大雄山下忽相逢落落聲光皆振地大丈夫見也無􂊂虎尾捋虎鬚(雪竇顯)」
】
「滄州米倉
禪師(嗣臨濟)問僧近離甚處曰冀州太湖師
曰闍𥠖來時太湖向󲊛道甚麼曰知道米倉
路峻師曰到這裏又作麼生曰不異發足時
道路師曰闍𥠖巳孤太湖去在曰某甲亦不
肎和尚恁麼道師曰來時路峻如今路平曰
不妨和尚此路師曰漆桶裏漢有甚麼限。」

【頌曰。
「　發足超方地頭親到遇着嶮峻道途殺活杖子變豹米倉大路平如砥未免漆桶裏著到不搽紅粉也風流大抵還他肌骨好(佛燈珣)」
】
「雲山和尚(嗣臨濟)問僧甚處來曰西京
來師曰將得西京主人書來麼曰不敢通消
息師曰作家師僧天然有在曰殘羹餿飯誰
人肯喫師曰獨有闍𥠖不肯喫僧便作吐勢
師喚侍者扶出這病僧。」
【
頌曰。
「　這僧掩耳偷鈴雲山將錯就錯若是碧眼胡兒別有反身一著(木菴永)」
】

「睦州剌史陳操尚書(見睦州)
一日與僚属登樓次見數僧行來一官人曰
來者揔是行脚僧公曰不是曰焉知不是公
曰待來勘過須臾僧至樓前公驀喚上座僧
皆舉首公謂諸官曰不信道。」

【頌曰。
「　一語離窠窟千生出盖纏夜來風雪𢙣木折在巖前(雪堂行)」

「　奪鼓攙旗驗衲僧便將黑豆換雙睛昔年曾被雪霜苦看見楊花落
也驚(尼無著緫)」

「　拈得須彌第一槌銅頭鉄額豈容伊塩梅􂿔楫并霖雨不是斯人更是誰(復菴封)」

「　季咸曾相臺丘子隨變難分亟自逃輸與高樓凝望者烱然明可察秋毫(虛堂愚)」
】

「陳尚書問睦州看甚麼經州云金剛般若經
公曰六朝翻譯師看底是苐幾朝州拈起云
一切有為法如夢幻泡影。」

【頌曰。
「　六朝翻譯傳來妙到頭未悟當時竅須信枝頭老鳳凰春來翻作黃鶯呌(正堂辯)」
】

「晉州霍山景通禪師(嗣仰山)初叅仰山山閉
目坐師翹起右足曰如是如是西天二十八
祖亦如是中華六祖亦如是和尚亦如是景
通亦如是山起來打四藤條師因此自稱集
雲峯下四藤條天下大禪佛。」

【頌曰。
「　集雲峰下四藤條幾險當時打折腰堪笑後來稱猛將只知空說霍嫖姚(野軒遵)」


「　竺國支那咸印定更無毫髮可叅差眼橫鼻直喧天下一頓殘羹永不飢(保寧勇)」

「　當塲翹足有來由四下藤條未足酬又向霍山門下去見機雖足未風流(地藏恩)」

「　集雲峯下四藤蒿打破潼關路一條似鶴似雲天地外如龍如鳳在烟霄(圓通僊二)」

「　藤條喫了任閒遊未到牢関未肎休打鼓打鍾俱是令知機識變有誰儔」

「　子陵灘水急如絃摸得黃魚
縮項鯿提向市中頻索價他家不直半文錢(佛心才)」

「　強盜遭逢𢙣抵家賊贓纔敗別無他山藤徹骨令甘伏反與渠儂貼面花(或菴體)」


「　千年萬嵗老枯椿鐵杵銅槌任擊撞且在爛泥堆裏立咄(寶葉源)」
】
「霍山因行者問如何是
佛法大意師乃禮拜者曰和尚為甚麼禮俗
人師曰汝不見道尊重弟子。」
【
頌曰。
「　黃金打作鍮石筯白玉碾出象牙梳黑漆崑崙多伎倆海中拾得夜明珠(慈受深)」
】
「袁州仰山南塔
光湧禪師(嗣仰山)因僧問曹溪意旨如何師
曰一鏁入寒空。」
【
頌曰。
「　重峯層仞插寒空塔鎻深雲勢莫窮千古松聲來有韻萬年溪水去無蹤(投子青)」
】
「南塔湧向火次有僧來叅師
曰一言說盡山河僧便問如何是一言師以
火筯插向爐邊却􂊂舊處。」
【
頌曰。
「　一句稱提萬象分摩竭空自掩重門當初衲子微開眼插筯爐邊當火焚(投子青)」
】
「杭州無着文喜禪
師(嗣仰山)住五臺華嚴寺至金剛窟禮謁遇
老翁牽牛行邀師入寺翁曰近自何來師曰
南方曰南方佛法如何住持師曰末法比丘
少奉戒律曰多少眾師曰或三百或五百師
却問此閒佛法如何住持曰龍蛇混雜凡聖
同居師曰多少眾曰前三三後三三日晚遂
問翁擬投一宿得否曰汝有執心在不得宿
師曰文喜無執心曰汝曾受戒否師曰受戒
久矣曰汝若無執心何用受戒師辤退翁令
童子相送師問童子前三三後三三是多少
童召大德師應諾童曰是多少師復問此為
何處曰此金剛窟般若寺也師悽然悟彼翁
者是文殊也不可再見即稽首童子願乞一
言為別童說偈曰面上無瞋供養具口裏無
瞋吐妙香心裏無瞋是珍寶無垢無染是真
常言訖均提童子與寺俱隱。」
【
頌曰。
「　廓周沙界聖伽藍滿目文殊接話談言下不知開佛眼回頭只見翠山巖(明招謙)」

「　顧問南方住若何對云三五眾非多吉祥自述龍蛇混三三之說告和和無著未明重話會均提為指不仙陀金剛背後看名字滿目荒山不奈何(汾陽昭)」

「　千峯盤屈色如藍誰謂文殊是對談堪笑清凉多少眾前三三與後三三(雪竇顯)」

「　堪笑前三與後三當初相對語喃喃却囙無着分明見從此清涼沒可叅(佛印元二)」

「　樓臺雖有額全無試問頑童起剙初忽指金剛看背後年衰多被鬼揶揄」

「　前後三三問若干應機召發轉顢頇如今大有如斯者負鉢腰囊到處摶(正覺逸三)」

「　積翠千峯倚半空龍蛇凡聖混其中其中凡聖知多少前後三三數莫窮」

「　寺額突然耀指端大悲千眼莫能觀自
從一覷金剛肯直至如今作野盤」

「　前後三三是多少大事光輝明皎皎回頭不見觧空人滿目白雲臥荒草(道吾真)」

「　聖者由來不可陪相逢相問豈安排三三前後輝今古一句無私振九垓(照覺緫)」

「　前三三與後三三筭數籌量卒未諳芳草萋萋烟景裏鷓鴣啼處是江南(地藏恩)」

「　文殊前後荅三三獨泛輕舟過海南洪浪波心看水勢一輪明月印寒潭(雲溪恭)」

「　青山門外白雲飛綠水溪邊引客㱕莫恠坐來頻勸酒自從別後見君􂿕(龍門遠)」

「　三三之旨極幽深老漢當牙下一針為報禪徒應諦𦗟船乃隨流石乃沉(般若柔)」

「　前後三三不失宗逈超千聖數難窮金剛腦後全軒露疊疊青山鎻翠空(丹霞淳)」

「　無著文殊不易逢相逢各自問家風清凉海眾知多少前後三三數莫窮(本覺一)」

「　腰金上太行賊眼盡驚慞不因遭毒手誰肯夜燒香(月堂昌二)」

「　寬鞋著瘦脚短袖入長臂竿木既隨身逢場還作戲前三三後三三一時堆在檐頭擔到得家中重點檢目前包褁露毿毿」

「　前後三三謝師指南龍蛇躍躍虎視躭躭擬數看數欲談何談均提謾有垂鞭意象王蹴􂎆亦奚堪(投子舒)」

「　陌路相逢眼裏塵低頭禮拜昧天真起來不見文殊現打破大唐無一人(秀岩瑞)」

「　前三
三與後三三不可承當不可叅更問清凉多少眾月移􂿖影落寒潭(月林觀)」

「　佛法初無北與南何須對面立玄談文殊固是能機變前後分踈落二三(雲衲慶)」
】
「無着因老翁邀師入
寺命坐對談翁呼童子致茶并進酥酪師納
其味心意豁然翁拈起玻璃盞問曰南方還
有這箇否師曰無曰尋常將甚麼喫茶師無
對。」
【
頌曰。
「　文殊大士托玻璃遂問南方有箇奇無著忽言無這箇誤他多少老闍𥠖至今猶未知端的擡手拈茶不用疑(汾陽昭)」

「　自別南方涉路岐喫茶處處用玻璃如何恰到清凉寺問著元來緫不知(正覺逸)」

「　南方不可離須臾無著囙何却道無寄語後來禪子道喫茶拈起莫生踈(佛印元)」

「　玻璃寶盞對君檠茶味雖濃夢不醒更問三三多少眾爭教人不辨輸贏(象田卿)」
】
「五臺凝坐思遲遲白日青天
被鬼迷最苦一般難理會玻璃盞子喫茶時
象潭泳無着因叅仰山頓了心契令充典座
文殊嘗現於粥鑊上師以攪粥篦便打曰文
殊自文殊文喜自文喜文殊乃說偈曰若瓠
連根苦甜𤓰徹蒂甜脩行三大刼却被老僧
嫌。」
【
頌曰。
「　爍迦羅眼頂門開悟了不須師更來打落粥鍋休說偈脩行須信禍為胎(象田卿)」
】
禪宗頌古聮珠通集卷第十三　　　　六

禪宗頌古聮珠通集卷第十四　　　田七
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下六世
  
  * 大光誨(一則)
  * 九峯虔(十則)
  * 鳳翔石柱(一則)
  * 湧泉欣(二則)
  * 雲盖元(一則)
  * 覆船荐(一則)
  * 張拙(一則)
  * 洛浦安(十二則)
  * 韶山普(五則)
  * 天盖幽(一則)
  * 大原海湖(一則)
  * 岩頭奯(十三則)
  * 雪峯存(三十一則)
  * 高亭簡(一則)

「潭州大光山居誨禪師(嗣石霜)
因僧問秪如達磨是祖否師曰不是祖曰既
不是祖又來作甚麼師曰秪為汝不薦曰薦
後如何師曰方知不是祖。」
【
頌曰。
「　少林續𦦨事堪奇臘夜梅開雪後枝黃蘗昔年曾有語大唐國裏沒禪師(􂑆霞淳)」

「　覿面全提少室令當機不薦過新羅清風樓上逢知已撥動烟塵不柰何(足庵鑒)」
】
「瑞州九峯道虔禪師
(嗣石霜)因僧問祖祖相傳復傳何事師曰釋
迦慳迦葉富曰如何是釋迦慳師曰無物與
人曰如何是迦葉富師曰國內孟嘗君曰畢
竟傳底事作麼生師曰百嵗老人分夜燈。」

【頌曰。
「　寂光影裏現全身貴異天然逈出倫家富兒奴偏得力夜分燈火照西隣(􂑆霞淳)」
】

「九峯因僧問如何是學人自已師曰更問阿
誰曰便恁麼承當時如何師曰須彌還更戴
須彌。」
【
頌曰。
「　自家冷暖自家知祖意西來更問誰全體承當全體是須彌頂上戴須彌(石溪月)」
】
「九峯因僧問西天坐夏以蠟人為驗
多有得道果者未審此間如何師曰頭戴午
夜月脚􂎆黃金地曰此人還轉也無師曰爭
得不轉曰如何轉師曰今世巳聞龍退骨。」

【頌曰。
「　午夜山房月色深十分明白墮功勛撥開向上通天竅煙嶂重重不見人(自得)」
】

「九峯因僧問十二時中如何合道師曰無心
合道曰畢竟如何師曰土上覔泥猶自可波
中求水實堪悲。」
【
頌曰。
「　牽驢飲江水鼻吹波浪起岸上蹄􂎆蹄水中觜連觜(方庵顯)」
】

「九峯因僧問如何是不壞身師曰正是曰學
人不會請師直指師曰適來曲多少。」
【
頌曰。

「　不壞身正是正是不壞身適來曲多少扭得鼻頭辛(石溪月)」
】
「九峯因石霜遷化眾請首座
住持師時為侍者白眾問首座曰先師道休
去歇去冷啾啾去一條白練去古廟香炉去
一念萬年去明什麼邊事會得即住持會不
得不可首座對曰明一色邊事師曰與麼則
不會先師意在座曰但裝香來香煙断處若
去得即會先師意若去不得即不會師遂焚
香香炷未断座遂脫去師拊首座背曰坐脫
立亡即不無先師意未夢見在。」
【
頌曰。

「　張家養得數箇兒大者効爺治家業中有一男藝最精氣宇如王威德別別別􂎆翻滄海𠔃不顧驪龍喝散白雲𠔃不羡明月(海印信)」


「　石霜繼嗣擇高才上座貪程去不回只愛寒灰無􂿗起豈知枯木放花開虔侍者實堪哀先師大意雖明得未免長拖破草鞋(佛慧泉)」


「　世間何事最堪悲無孔由來是鉄鎚爐冶不能烹得破任教千古與風吹(保寧勇)」

「　坐亡立脫數如麻幾箇於茲路不差翻憶石霜曾有語不光華處盡光華(智海清)」

「　一片虛空亘古今麟龍頭角競踈親坐亡立脫知多少鐵樹花開別是春(開福寧)」

「　帶角披毛異𩔗身寒灰枯木眼中塵雖然未會先師意爭柰臨行一著親(􂑆霞淳)」

「　枯木堂中第一人坐觀成敗枉精神可憐明一色邊事直至而今沒眼筋(寶峯照)」

「　雖然一箭定天山百戰塲中出手難莫道古祠香火断神前自有酒臺盤(上方益)」


「　座元脫去有生機侍者因何不肯伊若謂石霜明一色似將掃帚畫蛾眉(地藏恩)」

「　香煙淡淡風飄處首座凝凝坐脫時不是久叅虔侍者石霜巴鼻有誰知(張無盡)」

「　本分漁人一釣舟千波萬浪裏遨遊兒孫不慣風濤惡走入蘆花不轉頭(慈受深)」

「　脫去還如臂屈伸先師旨趣得來親貪他一粒多年粟失却家中萬
斛珍義重天倫虔侍者平生肝膽若為論芳草渡頭輕舉步等閑身在杏花村(佛燈珣)」


「　石霜一宗親傳九峯香消脫去正脉難通月巢鶴作千年夢雪屋人迷一色功坐断十方猶點額密移一步看飛龍(天童覺)」

「　涅槃城裏未為親帶角披毛始是真相逢盡道休官去林下何曾見一人(大洪遂)」

「　一片虛凝絕謂情白雲消散彩霞橫行人莫恠貪程速坐守寒巖異草青(雲岩因)」

「　石人不怕獅子吼須彌頂上反筋斗滄溟竭盡正三更生鐵崑崙雲外走(雪竇宗)」

「　死中得活人無數活中得死古來稀只知枯木回春早蹉過寒灰再燄時虔侍者也是癡雖然會得先師意未免全身䧟虎機(圓悟勤)」
】
「萬丈寒潭徹底清霜天午夜欲生
冰釣魚要擲金鱗餌撥轉蘆篷向月明正堂
辯九峯因僧問人人盡道請益未審師還拯
濟也無師曰汝道巨岳還曾乏寸土麼曰四
海叅尋當為何事師曰演若迷頭心自狂曰
還有不狂者麼師曰有曰如何是不狂者師
曰突曉途中眼不開。」
【
頌曰。
「　寒谷生洪律全超極濟功園林變花柳何必待春風(方菴顯)」

「　巨岳何曾之寸土演若迷頭狂未回叅尋喜有得力句突曉途中眼未開且居門外(石溪月)」
】
「九峯因僧問如何是把定乾坤眼師
曰乾坤在裏許曰乾坤眼何在師曰正是乾
坤眼曰適來為什麼道乾坤在裏許師曰若
不恁麼髑髏前見鬼無數(三燈會元稍異)。」
【
頌曰。

「　識問不亂荅識荅不亂問問荅有來由直下明知見果然明得破不被髑髏換奉勸叅學人子細叅詳看大圓智一拳拳倒黃鶴樓一趯趯反鸚鵡洲有意氣時添意氣不風流處也風流(虛堂愚)」
】
「九峯因僧問古人道因真立
妄從妄顯真是否師曰是曰如何是真心師
曰不雜食是曰如何是妄心師曰攀緣起倒
是曰離此二途如何是本體師曰本體不離
曰為甚麼不離師曰不敬功德天誰嫌黑暗
女。」
【
頌曰。
「　是真是妄披金擇沙同門出入宿世冤家(方菴顯)」
】
「九峯示眾曰常住法身不生
不滅僧問既是不生不滅為什麼六道輪迴
師曰為有心故曰以何方便當證法身師曰
以虛空心合虛空理曰證後如何師曰任從
三界轉徒聽四生奔復曰會麼曰不會師曰
禮拜着。」
【
頌曰。
「　精金須百鍊百鍊色不回學道貴無心無心道即恢更深秋夜月古廟香爐灰法身無一物山岳空崔嵬(南堂興)」
】
「鳳翔
府石柱禪師(嗣石霜)師遊方時到洞山時虔
和尚垂語曰有四種人一人說過佛祖一步
行不得一人行過佛祖一句說不得一人說
得行得一人說不得行不得阿那箇是其人
師出眾曰一人說過佛祖行不得者秪是無
舌不許行一人行過佛祖一句說不得者秖
是無足不許說一人說得行得者秖是凾蓋
相稱一人說不得行不得者如断命求活此
是石女兒擔枷帶鎻山曰闍𥠖分上作麼生
師曰該通分上卓卓寧彰山曰秖如海上明
公秀又作麼生師曰幻人相逢拊掌呵呵。」

【頌曰。
「　海底泥牛耕白月雲中木馬驟清風胡僧懶棒西乾鉢半夜乘舟過海東(丹霞淳)」
】

「台州湧泉景欣禪師(嗣石霜)因僧問如何是
相傳底事師曰龍吐長生水魚吞無盡漚曰
請師挑硩師曰擂鼓轉船頭棹穿波底月。」

【頌曰。
「　依依半月沉寒水耿耿三星落碧巑昔日雲巖曾漏泄金輪王子寶花冠(丹霞淳)」
】

「湧泉欣因唐武宗廢教在院看牛時有彊德
二禪客到於路次見師騎牛不識乃云蹄角
甚分明爭柰騎者不識師驟牛而去二禪客
相次憩於樹下煎茶師回下牛近前問訊與
坐喫茶師乃問二禪客近離甚處云那邊師
曰那邊事作麼生禪客提起茶盞師曰此猶
是這邊那邊事作麼生二人無對師曰莫道
騎牛者不識好。」
【
頌曰。
「　芳草漫漫豈變秋牧童白牯恣優游異中有路人難見却謂騎牛
不識牛(丹霞淳)」
】
「潭州雲蓋山志元禪師(嗣石
霜)因僧問石霜萬戶俱閉即不問萬戶俱開
時如何霜曰堂中事作麼生僧無對經半年
方始下一轉語曰無人接得渠霜曰道即大
殺道秖道得八成曰和尚又且如何霜曰無
人識得渠師聞知乃禮拜乞為舉霜不肯師
乃抱霜上方丈曰和尚若不道打和尚去在
霜曰得在師頻禮拜霜曰無人識得渠師於
言下頓省。」
【
頌曰。
「　古殿巖開月鎻松霜凝雪露韻無窮星前人臥千峯室佛祖無因識得儂(投子青)」

「　無人接得渠遺逼馬相如果來橋上也記得柱頭書無人識得渠棊局醉樵夫回頭斧柯爛大海亦成枯(天童覺二)」

「　接得與識得誰復較錙銖若問堂中事堂中事轉踈只如雲蓋悟去又作麼蘇嚕蘇嚕(最菴印)」
】
「福州
覆船山洪荐禪師(嗣石霜)因僧問抱璞投師
師還接否師以手拍香臺僧禮拜師曰禮拜
則不無其中事作麼生僧却拍香臺師曰舌
頭不出口。」
【
頌曰。
「　舌頭不出口三三成九九筭到香臺邊彼此落人後(月堂昌)」
】
「張拙秀才
(見石霜)因禪月大師指叅石霜霜問何姓曰
姓張名拙霜曰覔巧了不可得拙自何來公
忽有省呈偈曰光明寂照徧河沙凡聖含靈
共我家一念不生全體現六根纔動被雲遮
斷除煩惱重增病趣向真如亦是邪隨順世
緣無𦊱礙涅槃生死等空華。」
【
頌曰。
「　老倒石霜無忌諱當頭一句曾提起只因當日老婆心千古寥寥掛唇齒(佛鑑懃)」

「　臚傳不羡擅嘉聲錯認山河作眼睛巧拙一時俱裂破斷除煩惱病重增(笑翁堪)」

「　進前峭壁三千丈退後懸崖幾萬重珍重大唐張拙老鐵鎚無孔舞春風(寶葉源)」
】
「澧州洛浦山元安禪師(嗣夾山)
久為臨濟侍者一日辝去濟陞堂曰臨濟門
下有箇赤梢鯉魚搖頭擺尾向南方去不知
向誰家虀甕裏淹殺師游歷罷直徃夾山卓
菴經年不訪夾山山修書令僧馳徃師接得
便坐却再展手索僧無對師便打曰歸去舉
似和尚僧回舉似山曰這僧若開書三日內
必來若不開書斯人救不得也師果三日後
至見山不禮拜乃當面叉手而立山曰雞捿
鳳巢非其同𩔗出去師曰自遠趨風請師一
接山曰目前無闍𥠖此間無老僧師便喝山
曰住住且莫草草怱怱雲月是同溪山各異
截断天下人舌頭即不無闍𥠖爭教無舌人
解語師佇思山便打因茲服膺興化代云但
知作佛莫愁眾生。」
【
頌曰。
「　無伴石人夜入山雪籠紅頂綠衣寒喝開刼肇三峯頂捧出金襴對日看(投子青)」

「　喝下承當草巳深却來蘭
浦訪知音溪山雲月何甞異今古誰人鑑此心(成枯木)」

「　執侍巾瓶二十年搖頭擺尾出林泉悠悠直徃南方去虀甕淹來得穩眠(雲居祐)」

「　搖頭擺尾赤梢鱗徹底無依解轉身截断舌頭饒有術拽回鼻孔妙通神夜明簾外𠔃風月如晝枯木巖前𠔃花木長春無舌人無舌人正令全提一句新獨步寰中明了了任從天下樂欣欣(天童覺)」
】
「洛浦因僧問供養百
千諸佛不如供養一箇無心道人未審百千
諸佛有何過無心道人有何德師曰一片白
雲橫谷口幾多歸鳥盡迷巢。」
【
頌曰。
「　拾得踈慵非覺曉寒山懶墮不知歸聲前一句圓音羙物外三山片月輝(􂑆霞淳)」

「　是佛由來尚涉功明心方與道相同花開花落緣何事盡属無私造化中(成枯木)」

「　百千諸佛眉彎曲無證無修眼搭癡􂎆着未消連底凍一時認作碧琉璃(佛智裕)」

「　故山岌岌鎻寒烟未肯將心輕授傳玉女夜尋無字印石人遙指月明前(自得暉)」
】
「洛浦因僧問學人擬歸鄉時如何師
曰家破人亡子歸何處曰恁麼則不歸去也
師曰庭前殘雪日輪消室內游塵遣誰掃乃
有偈曰。

决志歸鄉去乘船渡五湖舉篙星
月隱停棹日輪孤解纜離邪岸張帆出正途
到來家蕩盡免作屋中愚。」
【
頌曰。
「　太平鄉國
路空賖歸興悠悠思莫涯撒手到家何所有琉璃寶殿鎻空華(丹霞淳)」
】
「洛浦因僧問如何
是一大藏教􂊂不得者師曰雨滋三草秀片
玉本來輝。」
【
頌曰。
「　畢鉢巖前曉帶春香風時結鷲峯層須知玉像瓶中塔別有輝天照地燈(投子青)」
】
「洛浦因僧問一毫吞盡巨海於中
更復何言師曰家有白澤之圖必無如是妖
恠保福別云家無白澤之圖亦無如是妖恠。」

【頌曰。
「　巖前雖有雲千頃戶內殊無半夜燈極目危巒今古宿暮天斜照碧層層(丹霞淳)」
】

「洛浦因僧問如何是祖師西來意師曰青嵐
覆處出就藏鋒白月輝時碧潭無影。」
【
頌曰。

「　群花未發梅先拆萬木凋零栢轉奇雲淡不彰篩月影烟輕那露引風枝(丹霞淳)」
】
「洛浦因
龐居士禮拜起曰仲夏毒熱孟冬薄寒師曰
莫錯曰龐公年老師曰何不寒時道寒熱時
道熱曰患聾作麼師曰放󲊛三十棒曰啞却
我口塞却󲊛眼。」
【
頌曰。
「　直下啞却我口分明塞却󲊛眼由來洛浦龐公未出睦州擔板覿面全提照古今冬寒夏熱憑誰揀(靈源清)」
】

「洛浦因僧問祖意教意是同是別師曰日月
並輪輝誰家別有路曰恁麼則顯晦殊途事
非一槩師曰但自不亡羊何須泣岐路。」

【頌曰。
「　月篩松影高低樹日照池心上下天赫
赫炎空非卓午團團秋夜不知圓(丹霞淳)」
】

「洛浦因僧問如何是佛法大意師曰雲覆孤
峯峯不白雨滋石筍筍初生。」
【
頌曰。
「　海底龍吟雲雨潤林中虎嘯谷風清莫言滿路生荊𣗥况是貧家少送迎(丹霞淳)」
】
「洛浦因蛤溪道
者相訪師問自從犂溪相別今得幾年曰和
尚猶記得昔時事師曰見說道者緫忘却年
月也曰和尚住持事繁且容子細看師曰打
即打會禪漢曰某甲消得師曰道者住山事
繁。」
【
頌曰。
「　這般消息不尋常蟾桂枝枝有遠香昨夜姮娥呈巧妙眼睛直上綉鴛鴦(丹霞淳)」
】
「洛浦因僧問眾手淘金誰是得者師曰拳
中舊寶不揀披沙曰恁麼則展手不逢也師
曰莫將鶴唳擬作鶯啼。」
【
頌曰。
「　淘金豈假披沙得石觸波瀾猶費力露柱三更忽放光此時未審何人識(􂑆霞淳)」
】
「洛浦示疾十二月一
日告眾曰吾非明即後也今有一事問汝等
若道這箇是即頭上安頭若道不是即斬頭
求活第一座對曰青山不舉足日下不挑燈
師曰是甚麼時節作這箇語話時有彥從上
座對曰離此二途請和尚不問師曰未在更
道曰彥從道不盡師曰我不管汝盡不盡曰
彥從無侍者祗對和尚師便休至夜令侍者
喚從問曰闍𥠖今日祗對甚有道理汝合體
得先師意先師道目前無法意在目前不是
目前法非耳目之所到且道那句是賔那句
是主若擇得出分付鉢袋子曰彥從不會師
曰汝合會曰彥從實不會師喝出乃曰苦苦
玄覺云且道從上座實不會是怕見鉢袋子
粘着伊。」
【
頌曰。
「　餌雲鈎月釣清津年老心孤未得鱗一曲離騷歸去後汨羅江上獨醒人(天童覺)」

「　紙衣下事不假胞胎懸崖撒手襁褓嬰孩涅槃會上道塲開單傳直指狀元來(南堂興)」
】
「洛京韶山寰普禪師(嗣夾山)因僧問
如何是韶山境師曰古今猿鳥呌翠色薄烟
籠曰如何是境中人師曰退後看。」
【
頌曰。

「　最好韶山境烟籠翠色輕欲描描未就猿鳥一聲聲(石溪月)」
】
「韶山因遵布衲訪師在山下
相見遵問韶山路向甚麼處去師以手指曰
鳴那青青黯黯處去遵近前把住曰久嚮韶
山莫便是否師曰是即是闍𥠖有甚麼事遵
曰擬伸一問師還荅否師曰看君不是金牙
作爭解彎弓射蔚遲曰鳳凰直入烟霄去誰
怕林間野雀兒師曰當軒畫鼓從君擊試展
家風似老僧曰一句逈超十聖外松蘿不與
月輪齊師曰饒君直出威音外猶較韶山半
月(程曰)過在甚處師曰倜倘之辭時人知有曰
恁麼則真玉泥中異不撥萬機塵師曰曾般
門下徒施巧曰學人則恁麼未審師意如何
師曰玉女夜拋梭織錦於西舍曰莫便是和
尚家風也無師曰耕夫製玉漏不是行家作
曰此猶是文言如何是和尚家風師曰橫身
當宇宙誰是出頭人遵無語師遂同歸山纔
人事了師召近前曰闍𥠖有衝天之氣老僧
有入地之謀闍𥟖橫吞巨海老僧背負須彌
闍𥟖按劒上來老僧掗鎗相待向上一路速
道速道曰明鏡當臺請師一鑒師曰不鑒曰
為甚不鑒師曰水淺無魚徒勞下釣遵無語
師便打。」
【
頌曰。
「　趨時適變隨物窮通鴻鵠之志誰辨雌雄韓侯未遇布衲家風三秦席卷非無計忠義何勞憶蒯通(方庵顯)」
】
「韶山因僧
問是非不到處還有句也無師曰有曰是甚
麼句師曰一片白雲不露醜。」
【
頌曰。
「　一片孤雲不露醜白雲兒倚青山父鶴巢露滴夢初回新月半鈎升萬戶(自得暉)」

「　獨向滄溟截眾流等閒舞掉擲金鈎白雲不露烟波闊橫笛一聲天地秋(木庵永)」
】
「韶山因僧問如何是和
尚家風師曰絕頂無根草無風葉自搖。」

【頌曰。
「　妙峯孤頂偏肥膩天產靈苗不觸地翠葉無風常自搖清香那逐春光媚(丹霞淳)」
】

「韶山因僧到叅禮拜起立師曰大才藏拙戶
僧過一邊立師曰喪却棟梁材。」
【
頌曰。
「　叉手
須知巳隔津更重進步轉漂淪頑銅若作黃金貨秪可瞞他無眼人(丹霞淳)」
】
「鳳翔府天蓋
山幽禪師(嗣夾山)有一院名無垢淨光造浴
室有人問既是無垢淨光為甚麼却造浴室
僧無語後請師代師曰三秋明月夜不是騁
團圓。」
【
頌曰。
「　雖然荅盡深深意爭柰投機句未親欲會本來無垢的更須入水見長人(丹霞淳)」
】
「太原海湖禪師(嗣夾山)因有人請灌
頂三藏供養敷座訖師乃就彼位坐時有雲
涉座主問曰和尚甚麼年行道師曰座主近
前來涉近前師曰秪如憍陳如是甚麼年行
道涉茫然師喝曰這尿床鬼。」
【
頌曰。
「　多是從人學得來一生空把口胡開欲窮此岸虛明地七佛前前緫不該(丹霞淳)」
】
「鄂州巖頭全奯
禪師(嗣德山)一日叅德山方跨門便問是凡
是聖山便喝師禮拜有人舉似洞山山曰若
不是奯公大難承當師曰洞山老人不識好
惡錯下名言我當時一手擡一手搦。」
【
頌曰。

「　巖頭老漢凡聖孰辨半僧半俗可貴可賤三文取箇黑撈波江邊相喚摝鰕蜆(法雲秀)」


「　平川走兔放蒼鷹一搦便㗖雙眼睛毒手奪來人買去柰何斤兩未分明(保寧勇)」

「　一喝驚天動地雷海翻太華洞然開巖頭膽喪䰟飛也謾道當時手搦擡(踈山如)」

「　好手呈機不露
鋒慣將雙劒定雌雄忽雷迸出驚天地華岳三峯倒卓空(湛堂深)」

「　大鵬􂿘風蒼龍出海手擡手搦日上月下霜雪嚴凝識嵗寒雙陸盆邊須喝采(最菴印)」

「　前箭猶輕後箭深無限平人被陸沉箇裏豁開天地眼吹毛拈起任橫行(木菴永)」
】
「巖頭初叅德山展坐具禮拜次山
以拄杖挑却坐具於階下師下階拾起搭向
皆上便去叅堂山曰不肯子放只肯子􂊂。」

【頌曰。
「　動絃別曲葉落知秋不肯子放只肯子􂊂來年更有新條在惱亂春風卒未休(遯菴演)」
】
「巖頭示眾曰吾教意如塗毒鼓擊一聲遠
近聞者悉皆喪身失命時有小嚴上座出問
云如何是塗毒鼓師兩手按膝亞身云韓信
臨朝底。」
【
頌曰。
「　佛法無情報尒曹忽生忽殺在吹毛若教韓信得妙訣自是深明防漢高(岩勝)」
】
「巖頭因僧問古帆不掛時如何師曰
後園驢喫草。」
【
頌曰。
「　槌打不碎火燒不着天上人間何處安泊阿呵呵是什麼莫咬破須爛嚼(海印信)」

「　古帆不掛是巖頭月冷風高下直鈎誰見後園驢喫草脫籠卸䭾飽齁齁(大洪遂)」

「　後園驢喫草一老一不老驀地撞出來闘湊得恰好(徑山杲)」

「　後園驢喫草莫隨言語討跳上驀腰騎來徃長安道(鼓山珪)」

「　風信不來春色老却憶後園驢喫草滿天明月贈
行人野客溪邊歸路早(楚方安)」

「　後園驢喫草可憐無限虛生老半夜盲人問故鄉不知身在長安道(雪竇宗)」

「　後園驢喫草蘆花輥雪飛霜前雙白鴈孤影落天池(塗毒䇿)」

「　古帆未掛時後園驢喫草日短苦夜長行人須及早(雪菴瑾)」
】
「巖頭因僧問古帆掛後如何師曰小
魚吞大魚。」
【
頌曰。
「　古帆掛後更何疑學問依前又是迷大小二魚俱一海爭柰鈎頭餌不齊(汾陽昭)」

「　小魚吞大魚直路太縈紆古帆休更問處處得逢渠(徑山杲)」

「　小魚吞大魚門上釘桃符邪魔俱不入佛法也消除(鼓山珪)」


「　的的古帆巳掛後小魚吞却大頭魚雖然李廣運神箭自古張顛解草書(照堂一)」

「　不動蒲帆問一言大魚却被小魚吞直從意外超唇吻始信巖頭無腦門(天目禮)」
】
「巖頭因僧問塵
中如何辨主師曰銅砂鑼裏盛油。」
【
頌曰。
「　塵中辨主最難明千人萬人少一惺銅砂鑼油今古淨與君拔却眼中釘(汾陽昭)」

「　塵中辨主眼分明特地尋方更點睛堪笑𦒿婆雖瞑眩至今南北絕人行(佛印元)」

「　礎潤天將雨雲開月正明漁翁閑引釣牽動一潭星(海印信)」

「　銅砂鑼裏滿盛油正是毗盧印後收更有塵中辨得主太平將將盡封侯(雲溪恭)」

「　銅砂鑼裏油清淨照見塵中舊主人寄語禪人猛叅取莫
教孤負此生身(草堂清)」

「　終日廛中走廛中渾大有堪笑五湖人衲衣貧抖擻(大溈智)」

「　銅砂鑼裏滿盛油生菜還他蘿蔔頭但看來年正月半家家門首掛燈毬(佛鑑懃)」

「　頂起砂鑼時身心都不見西風一陣來落葉兩三片(塗毒䇿)」

「　村飲夜歸來健倒三四五摩挲青莓苔莫瞋驚着汝(息菴觀)」

「　銅砂鑼裏滿盛油潦倒巖頭不識羞却向蟭螟眼睫上樓頭浪宕逞風流(空叟印)」

「　百萬雄兵入漢關威如猛虎陣如山單刀直取顏良首不是關公也大難(無境徹)」

「　塵中辨主問巖頭心識如何會得休鼻孔眼睛都要見銅砂鑼裏滿盛油(橫川珙)」
】
「巖頭
問欽山如何是真言欽曰南無佛陀耶。」
【
頌曰。

「　隨機有問隨機荅不是禪𠔃不是玄後代無端翻譯出却將梵語作唐言(退耕寧)」
】
「巖頭凡
有所問只噓一聲。」
【
頌曰。
「　龍臥碧潭靜雲收皓月圓七星光燦爛誰薦未生前(大洪遂)」
】
「巖頭
因僧問路逢猛虎時如何師曰拶。」
【
頌曰。
「　巖頭一拶虛空迸裂父子不傳神仙妙訣(破菴先)」
】

「巖頭示眾云大凡唱教須從無欲中流出三
句只是理論咬去咬住欲去不去欲住不住
或時一向不去或時一向不住。」
【
頌曰。
「　三文買箇撈波子摝蜆摝鰕經幾年逆順短長休要說誰家屋裏竈無烟(虛堂愚)」
】
「巖頭值沙汏於
鄂渚湖邊作渡子兩岸各掛一板有人過渡
打板一下師曰阿誰或曰要過那邊去師乃
舞棹迎之一日因一婆抱一孩兒來乃曰呈
橈舞棹即不問且道婆手中兒甚處淂來師
便打婆曰婆生七子六箇不遇知音秪這一
箇也不消淂便拋向水中。」
【
頌曰。
「　買賣交關直須當價若少分文定遭行罵休行罵遠近聞之成話欛(海印信)」

「　時展家風與眾殊探身虎穴有功夫拈橈擊處留無計夜靜同誰泛五湖(三祖宗)」

「　親兒弃了更無親撒手歸家罷問津呈橈舞棹波中客休向江頭覔渡人(真如喆二)」

「　老來無累亦無囙獨寢高堂只此身除却江中混波客復誰還是不覊人咄哉箇老婆親兒不柰何富嫌千口少貧恨一身多(楮衲秀)」

「　舞棹呈橈意自殊相逢江上話程途親兒擲了獨歸去春水溶溶碧滿湖(智海普融平)」


「　舞棹呈橈古渡頭婆婆相見問來由何人𢬵得親生子拋向江心更不􂊂(上方益)」

「　鄂陽江口擲釣絲摝蜆撈蝦不計時驀被老婆相借問藂林千古振雄規如今過在邪師客擺手相逢論棄兒意在目前如會淂莫信傍人說是非(佛燈珣)」

「　借路經過常式事誰知祖禰累兒孫婆婆耐恨江頭棄留得佳聲四海聞(月菴果)」

「　親兒棄了復何言月在波心印碧天獨
有一身無繫累困眠醒坐任隨緣(踈山奴)」

「　鄂陽江上垂鈎線時節相逢錦鱗現拈來信手任縱橫逐浪隨波無􂎁戀(大溈智)」

「　一子親生步步隨呈橈舉棹指人歸老婆遭打機先露海岳掀翻動四維(簡堂機)」

「　一葉扁舟泛渺茫呈橈舞棹別宮商山雲海月俱拋棄贏得莊周蝶夢長(尼無著揔)」

「　相逢把手上高峰四顧寥寥天宇空一曲漁歌人不會蘆花飛起渡頭風(無菴全)」

「　舞棹呈穘逢賊腳扣舷三下親擒捉只這一枚都𩗺却棹歌歸去風濤落(朴翁銛)」

「　從來六箇不知音一箇全拋惡浪深義斷情忘無處覔三千剎海冷沉沉(天目禮)」

「　鄂渚渡頭窮鬼子全機錯在扣舷時何如別下一轉語救取婆婆苐七兒(南叟茂)」

「　舞棹呈橈鄂渚邊驗人何苦結生冤自從賺了婆拋子誰敢𢬵身上渡船(梓巖玉)」
】
「巖頭在鄂渚湖三
文買箇黑撈波每日撈鰕摝蜆且恁麼過時
僧舉似雪峯峰云窮鬼子道他快活也不徹。」

【頌曰。
「　且於湖伴撈鰕蜆不向滄溟釣巨鼇一葉扁舟一簑笠閑眠閑坐任風濤(海印信)」

「　野水舟橫芳草渡人來舞棹或呈橈撈鰕摝蜆隨時過却向何時得六鼇(水菴一)」
】
「巖頭因沙
汰在甘贄家過夏補衣次贄行過師以針作
剳勢贄遂慗衣欲謝妻問云作什麼贄云說
不得妻云也要大家知贄舉前話妻云此去
三十年後須知一回飲水一回噎女子聞云
誰知盡大地人性命被奯上座劄將去也。」

【頌曰。
「　針頭剳去幾人知婦兒女子莫猜疑聖凡命脉果何在(以拂子聲禪序角云)向此須明上上機(長靈卓)」

「　無孔笛子兩頭吹韻出青霄徹九維可憐一對冤家種人人鼻孔大頭垂(佛燈珣)」


「　不點自行不撥自轉伎倆天然機輪如箭如今分付當行家百嵗光陰巳不多若能直下猛提取天上人間爭奈何(巳菴深)」

「　夜半三更來討火我罵󲊛兮󲊛罵我相喚相呼歸未歸也有無衣草裏坐(虛堂愚)」
】
「福州雪峰義存
禪師(嗣德山)初參德山問從上宗乘學人還
有分也無山打一棒曰道甚麼師曰不會至
明日請益山曰我宗無語句實無一法與人。」

【頌曰。
「　此疾懷來沒量時尋醫求卜過多師濃煎一服通神散血汗滂流徹四肢(保寧勇)」

「　是法平等無高下伊余有分必相亞雖無一法輕與人棒下龍蛇從變化(雲巖因)」
】
「雪峰與
巖頭欽山至澧州鼇山鎮阻雪頭每日打睡
師一向坐禪一日喚頭曰師兄師兄且起來
頭曰作甚麼師曰今生不著便共文邃箇漢
行脚到處被他累今日到此又只打睡頭喝
曰噇眠去每日床上坐恰似七村裏土地他
時後日魔魅人家男女去在師點胷曰我這
裏未穩在不敢自謾頭曰我將謂󲊛他日向
孤峰頂上盤結草庵播揚大教猶作這箇語
話師曰我實未穩在頭曰若實如此據󲊛見
處一一通來是處與󲊛證明不是處與󲊛剗
却師曰初到鹽官見上堂舉色空義得箇入
處頭曰此去三十秊切忌舉著又見洞山過
水偈曰切忌從他覔迢迢與我踈渠今正是
我我今不是渠頭曰若與麼自救也未徹在
師又曰後問德山從上宗乘中事學人還有
分也無山打一棒曰道甚麼我當時如桶底
脫相似頭喝曰󲊛不聞道從門入者不是家
珍師曰他後如何即是頭曰他後若欲播楊
大教一一從自巳胷襟流出將來與我蓋天
蓋地去師於言下大悟便作禮起連聲呌曰
師兄今日始是鼇山成道。」
【
頌曰。
「　說盡平生去住因到頭難遇赤心人忽然自肯成家業瓦礫拈來也是珍(成枯木)」

「　鼇山成道足人傳莫是從前話未圓頼有玄沙知始末徧身紅爛在漁船龍門遠丈夫淩勵志英雄向外馳求枉用功到得鼇山開眼覷方知屋裏用無窮(佛燈珣)」

「　孤村陋店雪紛紛平地無風起浪痕醜拙只因藏不得胷襟流出盖乾坤(銕山仁二)」

「　三回九度太顢頇到底須尋舊路還待得
鼇山消積雪至今平地起波瀾困有眠床飢有飯連聲何事呌師兄明朝雪霽鼇山路依舊一程還一程(象外超)」
】
「雪峯住菴時有兩僧
來師以手拓菴門放身出曰是甚麼僧亦曰
是甚麼師低頭歸菴僧辝去師問甚麼處去
曰湖南師曰我有箇同行住巖頭附汝一書
去書曰某書上師兄某一自鼇山成道後迄
至于今飽不飢同㕘某書上僧到巖頭頭問
甚處來曰雪峯來有書達和尚頭接了乃問
別有何言句僧遂舉前話頭曰他道甚麼曰
他無語低頭歸菴頭曰噫我當初悔不向伊
道末後句若向伊道天下人不柰雪老何僧
至夏末請益前話頭曰何不早問曰未敢容
易頭曰雪峯雖與我同條生不與我同條死
要識末後句秪這是。」
【
頌曰。
「　末後句為君說明暗雙雙底時莭同條生也共相知不同條死還殊絕還殊絕黃頭碧眼須甄別南北東西歸去來夜深同看千巖雪(雪竇顯)」

「　末後句𠔃無問處萬仞銕山橫在路當日巖頭不柰何至今雪老難伸吐倒捋虎鬚方識虎未觧行人休離母透過牢關舉似君把定𠰸喉淚如雨(佛印元)」

「　雪老却入菴中後路上無人見得伊頼有故人千里在同條生死不同時(白雲端)」

「　雪老別鼇山卓菴閩中坐一日見僧來探
頭道什麼末後句少人和却得巖頭重注破同條生同條死末後句莫錯舉(照覺捴)」

「　切瑳琢磨變態譊訛葛陂化龍之杖陶家居蟄之梭同條生兮有數同條死𠔃無多末後句秖這是風舟載月浮秋水(天童覺)」

「　雪老大開方便路低頭却入菴中去者僧有眼恰如盲却被巖頭行一步者僧好休不肯休依然依路去悠悠元來不會雪峯意却被巖頭甕􂿙頭(天童覺)」

「　龍吟枯木菴中出天上人間無等匹虎嘯巖頭石上來晴空忽迸一聲雷堪笑春池猶拾礫空山空到又空回(佛心才)」

「　露面出來猶不識􂿍頭歸去更難知那堪末後一句子直到于今四海疑(保寧勇)」

「　雙眀復雙暗獨立絕殊方乘機覿面提其鋒安可當同條生兩鏡相照無能名不同條死鐵樹花開亘今古末後句始到牢關拈却門前大案山(圓悟勤)」


「　末後句為君說踏着秤鎚硬似鐵寒則普天寒熱則普天熱若是達磨兒孫各各自知時莭知時莭為君說九尾烏龜莫當鼇山石鼈(佛鑑勤)」

「　雪峰費盡平生力懵懂禪和意轉疑可憐末後一句子巖頭土上更加泥(龍門遠)」

「　同條生𠔃不同死弟既耳聾兄目瞽家門蕩盡徹骨窮却把黃金如糞土末後句休莾鹵甜者甜兮苦者苦(北海心)」
】
「雪峯一日陞座眾集
定師輥出木毬玄沙遂捉來安舊處。」
【
頌曰。
「　雪峯輥毬孰辨機一千五百幾人知貶起眉毛千萬里湏是吾門師子兒(北塔祚)」

「　天𠔃寬地兮𤄃雪峯輥毬幾忉怛一輥直上湏彌山無量人天眼開豁眼開豁脫却多年臭皮韈步行走馬到新羅報道花湏連夜發(天衣懷)」

「　雪老平生好輥毬輥來輥去輥無休一千五百人同戲誰觧輸機賽一籌(佛國白)」

「　収來輥去事方圓獨許漁郎上釣船眀月蘆花同一色落霞孤鶩共遙天(夢若信)」

「　象骨木毬一輥出三世如來能事畢可憐天下徧叅尋只道黃連不是蜜(石􂾲眀)」

「　輥向人前事未休再安舊處有來由一聲斷􂿎鳴雲漢兩岸蕭蕭蘆荻秋(戴無為)」
】
「一作雪峯因玄沙來三箇一時輥出沙
便作偃倒勢師曰尋常用幾箇曰三即一一
即三。」
【
頌曰。
「　團團輥出沒來由不立名模見便休三一一三重注脚螺江依舊向東流(圓覺演)」

「　山寺裏頭無可作輥出木毬兩三箇不獨玄沙遭一攧雪峯老人亦話墮(懶菴樞)」
】
「雪
峯上堂南山有一條鼈鼻蛇汝等諸人切湏
好看長慶出曰今日堂中大有人喪身失命
雲門以拄杖攛向師前作怕勢有僧舉似玄
沙沙曰須是稜兄始得然雖如是我即不然
曰和尚作麼生沙曰用南山作麼。」
【
頌曰。
「　象
骨巖高人不到到者須是弄蛇手稜兄俻師不奈何喪身失命知多少韶陽知重撥草南北東西無處討忽然突出拄杖頭拋對雪峯大張口大張口同閃電剔起眉毛還不見如今藏在乳峯前來者一一看方便師高聲喝云看脚下(雪竇顯)」

「　臨濟喝兮德山棒子胡狗𠔃誰敢向未若南山鼈鼻蛇一千五百衲子喪韶陽本色弄蛇手自古及今曾未有忽然放出若星流象骨禪翁遭一口(正覺逸)」

「　象骨鼈蛇當大路稜師可惜便亡身雲門弄得雖然活爭似南山不用親(白雲端)」

「　打鼓弄琵琶相逢一會家雲門能合調長慶觧隨邪古曲非音律南山鼈鼻蛇何人知妙訣的子是玄沙(真凈文)」

「　玄沙太剛長慶少勇南山鼈鼻死無用風雲際會頭角生果見韶陽下手弄下手弄激電光中看變動在我也能遣能呼於彼也有擒有縱底事而今付阿誰冷口傷人不知痛(天童覺)」

「　象骨老人示徒擬議遭他一口韶陽突出驚人未免傷鋒犯手(尼無著㧾)」
】

「雪峯示眾曰飯籮邊坐餓死人臨河渴死漢
玄沙云飯籮裏坐餓死人水裏沒頭浸渴死
漢雲門云通身是飯通身是水。」
【
頌曰。
「　通身是飯通身水饒舌沙彌下口難悟得頓除饑渴念迷時往往更求餐(本覺一)」
】
「雪峯示眾曰
大地撮來如粟米粒大拋向面前漆桶不會
打鼓普請看。

長慶問雲門曰雪峯與麼道
還有出頭不得處麼門曰有曰作麼生門曰
不可揔作野狐精見觧又曰狼籍不少。」
【
頌
曰。
「　牛頭沒馬頭回曹溪鏡裏絕塵埃打鼓看來君不見百花春至為誰開(雪竇顯)」

「　眉毛𦉑裏遊南岳大海波心泛釣舟薄藝隨身終不說從他打鼓看無休(白雲端)」

「　疾燄過風奔流度刃唱拍相隨拳踢相應驀然轟起震天雷百草頭顛春色回(圓悟勤)」

「　打鼓普請看直得眉毛寒拾得寒山舞笑倒老豐干(楚安方)」

「　撥動乾坤步轉移南觀北斗有誰知金烏暮向西山急曉逐扶乘半夜飛(石門易)」

「　天不能盖地不能載簉破面門漆桶不會銕船同駕入滄溟持得驪珠如斗大(佛心才)」
】
「雪峯一日登
座召眾曰看看東邊底又曰看看西邊底汝
若要會拈拄杖擲下曰向這裏會取。」
【
頌曰。

「　東邊覷了復西觀拄杖重重話嵗寒帶雨一枝花落盡不煩公子倚闌干(冶父川)」
】
「雪峯與
玄沙行次師指面前地曰這一片田地好造
一箇無縫塔沙曰高多少師上下顧視沙曰
人天福報即不無和尚靈山受記未夢見在
師曰󲊛作麼生沙曰七尺八尺。」
【
頌曰。
「　父子同行相將入草起無縫塔功高䇿巧帶水拖
泥漏逗不少雖然落七落八爭奈有道理好(佛燈珣)」

「　指出長生地不迷造成無縫塔巍巍大家從此無餘事渴飲飢餐且度時(野菴璇)」
】

「雪峯示眾曰三世諸佛向火𦦨上轉大法輪
玄沙云近日官令稍嚴師曰作麼生沙云不
許人攙行奪市師不覺吐舌雲門云火燄為
三世諸佛說法三世諸佛立地聽。」
【
頌曰。
「　火燄騰輝說最親無邊諸佛近前聞誰知更有傍觀者鼻孔撩天不喜君(白雲端)」

「　一堆猛燄亘天紅三世如來在此中轉大法輪今巳了眉毛眨上起清風(保寧勇)」

「　紅燄光中也大奇明明演說白毫輝可憐雪老并韶石燒卻眉毛緫不知(普融平)」

「　阿誰􂎆着雪峯蹤三世諸佛火燄中頼有雲門相暖熱火星吹得滿堂紅(慈受深)」

「　將謂猴白更有猴黑互換投機神出鬼沒烈𦦨亘天佛說法亘天烈燄法說佛風前剪斷葛藤窠　言勘破維摩詰(圓悟勤)」


「　三世諸佛轉法輪一大藏教說不盡象骨當機正令行玄沙見機行正令或說或聽聞不聞電捲星飛誰與論撥轉那邊関捩子眉毛留得兩莖存(瞎堂遠)」

「　有是父𠔃有是子同條生也同條死三世如來烈燄堆互換說法元如此莫顛言休倒語截斷葛藤須薦耴(石菴玿)」
】
「雪峯普請往寺莊路逢獼猴師曰這畜生
一人背一面古鏡摘山僧稻禾僧曰曠刼無
名為什麼彰為古鏡師曰瑕生也曰有什麼
死急話端也不識師曰老僧罪過。」
【
頌曰。
「　人人有面古鏡何法門而不罄叅玄上士迷頭緝線老婆頓證(興教壽)」

「　堪笑山翁不識羞為他頭上更安頭巖前跳躑無尋處一片殘霞曉未􂊂(保寧勇)」

「　大地為爐冶何年鼓鑄功圓同諸佛面高鑑十方空(祖印明)」

「　鑒覺未萌全體現纔分鑑照便成瑕要知瑩徹圓明處長短青黃緫不差(白楊順)」
】
「雪峯在洞山作飯頭
淘米次山問淘沙去米淘米去沙師曰沙米
一時去山曰大眾喫箇甚麼師遂覆却米盆。」

【頌曰。
「　滿鉢盛來一物無豈同香積變珍蘇日月並輪長不照木人舞袖向紅爐(投子青)」

「　乖龍作雨非意測猛虎挾物不露迹洞山雪老共相酬寥寥千古無人識(伊菴權)」
】
「雪峯因僧
問我眼本正因師故邪時如何師曰迷逢達
磨曰我眼何在師曰得不從師。」
【
頌曰。
「　達磨迷時在少林今人不曉為傳心堪羡迷人逢達磨三冬過後又新春(天衣懷)」

「　裂破古今沒窠臼當機大闡血盆口脚尖趯出佛如麻李四張三無路走(或菴體)」
】
「雪峯因僧問寂寂無
依時如何師曰猶是病曰轉後如何師曰船
子下楊州。」
【
頌曰。
「　寂寂無依病正深雪老當
年痛處針一喚喚回春夢破千山渾作木龍吟(自得暉)」
】
「雪峯示眾云此事不從唇吻淂不
從黃卷上得不從諸方老宿得合從甚麼處
得也須子細。」
【
頌曰。
「　一滴真珠紅潑醅殷勤相勸兩三回到頭欲盡東君意吞卻臨行上馬盃(皖山疑)」
】
「雪峯因僧問古澗寒泉時如何
師曰瞪目不見底曰飲者如何師曰不從口
入僧後到趙州舉此話州曰不從口入不可
從鼻裏入僧却問古澗寒泉時如何州曰苦
曰飲者如何州曰死師聞得乃曰趙州古佛
遙望作禮自此不荅話。」
【
頌曰。
「　古澗寒泉浩渺瀰分明枝𣲖暗流時不從口入無滋味苦死令渠話不知(雲盖昌)」

「　黯黯雲攢覆雪峯青青趙老一雙瞳從前汗馬無人識只要重論盖代功(寶峯照)」

「　縱奪還他老作家奔流度刃數如麻深深澗裏無人到飲者重添眼裏沙(佛心才)」

「　鮑老當年笑郭郎人前舞袖太郎當及乎鮑老出來舞依舊郎當勝郭郎(真凈文)」


「　趙州象骨巖舉世無倫擬共撫沒絃琴千載清人耳古澗寒泉瞪目疑然不從口入飲者忘筌重出語苦又死不荅話同彼此相逢兩會家打鼓弄琵琶箇中誰是的白鳥入蘆花(圓悟勤)」

「　雪峯古澗泉深趙州石橋水苦若知異水同源飲者不妨疑悟不從鼻孔入白浪
高三級從此不荅話豈免酬高價金剛圈子栗𣗥蓬觧透橫行四天下(佛性泰)」
】
「雪峯曰世
界闊一尺古鏡闊一尺世界闊一丈古鏡闊
一丈玄沙指火爐曰闊多少師曰如古鏡闊
沙曰老和尚脚根未點地在。」
【
頌曰。
「　世界能將古鏡齊言中辨的卻成迷白雲起處青山秀天曉依前月落西(象田卿)」

「　十方世界一面鏡鏡裏看形未足真摸着鼻頭渠是我那時方見本來人(懶菴樞)」
】
「雪峯聞一僧在山下卓
菴多年不剃頭畜一長柄杓溪邊舀水時有
僧問如何是祖師西來意主曰溪深杓柄長
師聞得乃曰也甚奇恠一日將剃刀同侍者
去訪纔相見便舉前話問是菴主語否曰是
師曰若道得即不剃󲊛頭主便洗頭跪師前
師即與剃頭。」
【
頌曰。
「　當言不避截舌當爐不避猛火趂手作得家生到老自能穩坐水深杓柄長舀水洗頭剃雪峯刀上眼忽開琉璃殿裏無關閉(月堂昌)」

「　雪老垂慈肎訪他一毫頭上辨龍蛇須知不涉言詮外脫體風流出當家(東山源)」
】
「雪峯因閩帥施銀交床僧問曰
和尚受大王如此供養將何報荅師以手托
地曰少打我。」
【
頌曰。
「　大王信重送交床傍問禪徒太著忙下手低聲言少打劣中全勝阿誰詳(洞山聦)」

「　因問如何報主恩舉畢全􂊂坐
要津船頭若有風浪動滿目流沙不見人(汾陽昭)」

「　得人一牛還人一馬投之報之風流儒雅如今大有受恩人不知誰是報恩者(正覺逸)」

「　不知將底報君恩風起江湖水皺痕一片古帆乘興去與誰相逐過天門(保寧勇)」

「　此(旨)流行七十年多人言論少人甄托地便令輕打我認着依前又更顛(般若柔)」

「　受施兩邊皆是幻臨機何不惜眉鬚也知此外無長伎咄這黔州老瞎驢(寶葉源)」
】
「雪峯因閩王封柑橘
各一顆遣使送至東問既是一般顏色為甚
麼名字不同師遂依舊封回王復馳問玄沙
沙將一張紙盖卻。」
【
頌曰。
「　柑橘閩王親手封將來直問擊宗風長人入水分明在更問玄沙又不通汾陽為汝開天路寶坊金界碧霄空(汾陽昭)」

「　閩主兩般馳獻上雪峯一等倒封回人情上下俱周美免把完全更擘開(保寧勇)」

「　柑橘將來不用疑銕牛蚊子咬應癡閩王猶未識師旨更請玄沙下一錐(延壽慧)」

「　分明柑橘勿譊訛獻花借水辨龍蛇白紙一張都盖了免教天下動干戈(冶父川)」

「　一般顏色兩般名紙盖難謾眾眼睛雪嶺當時便封轉閩王猶未息疑情(橫川珙)」
】
「雪峯示眾曰盡大地
是箇觧脫門把手機伊不肎入時有一僧出
曰和尚恠某甲不得又一僧曰用入作甚麼
師便打。」
【
頌曰。
「　大地是箇觧脫門三世諸佛一口吞將為雪峯有奇特却來謾我好兒孫(懶菴樞)」
】
「雪峯因僧問緊要處乞師指示師曰
是甚麼僧於言下大悟。

雲門云雪峯向󲊛
道什麼。」
【
頌曰。
「　雪峯騎駿馬雲門跨驢兒一踢一踏相奔馳長安有路非無路夜半行時人不知(圓悟勤)」

「　無量刼來是箇甚麼覿面全提幾乎蹉過不蹉過土苴堆頭且高臥」
】
「雪
峯一日在僧堂內燒火閉卻前後門乃呌曰
救火救火玄沙將一片柴從牎櫺中拋入師
便開門。」
【
頌曰。
「　巨岳塵飛蟭螟生兒兒落塵裏如錐錐泥燒火救火閉門開門拋柴家醜外頭見萬象森羅一口吞(月堂昌)」

「　高燒榾柮煖通身快活難禁一屋春不是謝郎來合火誰知門外有寒人(石林鞏)」
】
「雪峯問僧甚麼處
來僧曰漸中來師曰船來陸來曰二途俱不
涉師曰爭得到這裏曰有什麼隔礙師打趂
出僧過十年後再來師又問甚處來曰湖南
師曰湖南與這裏相去多少曰不隔師竪起
拂子曰還隔這箇麼曰若嗝即不到也師又
打趂出此僧住後凢見人便罵師一日有同
行聞特去訪問兄到雪峯有何言句便如是
罵他遂舉前話被同行㖃叱與他說破這僧
當時悲泣甞向中夜焚香遙禮。」
【
頌曰。
「　帶角
擎頭去復來雪庭兩見戰旗開軍前不悞將軍令空有英雄出九垓九垓雖出有牢關未透牢關未足觀棒頭有眼明如日要識真金火裏看(佛燈珣)」

「　見說閩山多蠱毒千方百計避無由殤中既有催魂鬼一命還他方始休(虛堂愚)」
】
「雪峯普請次自負一束藤路逢一僧
便拋下僧擬取師一􂎆􂎆倒㱕舉似長生曰
我適來􂎆得者僧甚快長生曰和尚須替者
僧下涅盤堂始得。

雪竇云長生大似東家
人死西家人助哀也好與一􂎆。」
【
頌曰。
「　暗拋香餌在江湄果是金鱗釣得㱕不是􂅕綸􂊂得疾幾乎輸與鷺鷥兒(上方益)」

「　偉哉雪老法中英肩上藤薪覿面呈目前不薦當頭着和身一􂎆倒囊傾會知擔重囙柴束自然便重不便輕何山奉報諸禪侶孩兒須是的親生(佛燈珣)」

「　雪老擔藤憩歇時一僧纔見便慈悲近前擬取攔胷􂎆舉似長生更一椎(石門聦)」


「　雪峯􂎆者僧不殺長生扶者僧不起可憐一束爛枯藤狼藉至今愁滿地(西巖惠)」
】
「雪峯與
玄沙夾籬次沙曰夾籬處還有佛法也無師
曰有曰如何是夾籬處佛法師撼籬一下沙
曰某甲不與麼師曰子又作麼生曰穿取􂿚
頭過來。」
【
頌曰。
「　父子相携入故園􂿚頭時過短籬邊爛泥有剌無人見􂎆着方知腳底穿
(懶菴樞)」
】
「雪峯因三聖問透網金鱗以何為食
師曰待汝出網來向汝道聖曰一千五百人
善知識話頭也不識師曰老僧住持事繁。」

【頌曰。
「　透網之魚不識鈎貪游浪水認浮頭高灘坐釣垂慈者回棹􂊂綸却上舟(汾陽昭)」

「　透網金鱗休云滯水搖蕩乾坤振鬣擺尾千尺鯨奔洪浪飛一聲雷震清飈起清飈起天上人間知幾幾(雪竇顯)」

「　張三賣物高擡價李回還依市價酬交易不成猶作閙李公店鋪一時休(海印信)」

「　老倒漁翁坐釣臺金鱗赫赫鼓波來海門空闊纔施繩霹靂一轟天地開(真淨文二)」

「　放去􂊂來得自由不堪憂處亦堪憂可憐滯句承言者爭是爭非空白頭」

「　透網金鱗掣電機休云滯水與拖泥雷霆一擊青霄裏傾湫何處不滂瀰(真如喆)」

「　出網分明向道休風雲會處有來由雷霆昨夜聲相應依舊為霖徧九州(圓通僊)」

「　擭浪拏雲勢可驚平空驟雨似盆傾不因放却淮河閘九曲潮頭卒未平(上方益)」

「　洞裏無雲別有天桃花似錦柳如綿仙家不會論冬夏石爛松枯是一年(五祖演)」

「　鯤鯨巳插摩霄翼海客猶懸釣月鈎不顧翻空洪浪𢙣一帆風信出鼇頭(佛心才)」

「　全死中全活全活中全死一箇訝郎當一箇福建子(徑山杲)」

「　金鱗透網欲吞舟一向衝波逆水流却
被漁翁閒引釣隨波逐浪謾悠悠(鼓山珪)」

「　俊鶻冲天寒雞曉眠脫略窠窟遲速不偏截斷命根急處放當頭手腳緩時樣滴水冰生不認渠坐籌幃幄江海量君不見透網金鱗活計新住持事繁笑殺人(月堂昌)」

「　百草頭出沒三界外遨遊徒布漫天網虗下釣鼇鈎搖鱗振鬣撼乾坤兀目昂頭洪浪噴棒雨點喝雲奔肎將爭戰定功勛(圓悟勤)」

「　張猴白李猴黑硬如綿軟如銕驀路相逢兩會家臨濟未是白拈賊(遯菴演)」

「　新羅拄杖遂寧鉢衲子家風那箇無一等看來如墨黑誰能重與較錙銖(虛堂愚)」
】
「雪峯問僧近離甚處曰覆船師曰生死
海未渡為甚麼覆却船僧無語乃回舉似覆
船船曰何不道渠無生死僧再至進此語師
曰此不是汝語曰是覆船恁麼道師曰我有
二十棒寄與覆船二十棒老僧自喫不千闍
𥠖事。」
【
頌曰。
「　未渡生死海不應覆却船渠本無生死超然離二邊長如杲日麗中天舒光照到雪峯前(圓悟勤)」

「　生死海中猶未渡傳言送語幾千程一棒打翻東海鯉迷人直下便狂惺(無着捴)」
】
「雪峯上堂舉拂子曰遮箇為
中下僧問上上人來如何師舉拂子僧曰遮
箇為中下師打之。

雲門曰我不似雪峯打
葛藤驀拈拄杖云我這箇只為中下機人有
僧問忽遇上上人來時如何門便打。」
【
頌曰。

「　迅雷不及掩耳下樁要在急水水深樁腳若長耳畔雷聲四起拈起拄杖為他中下上上人來放過不打秦人一入桃花源子孫千世為神仙(月堂昌)」

「　大機圓應大用直截雪峯雲門只得一橛畢竟如何不說不說(松源岳)」
】
「雪
峯囙閩王問擬欲盖一所佛殿去時如何師
曰大王何不盖取一所空王殿曰請師樣子
師展兩手。

雲門云一舉四十九。」
【
頌曰。
「　空王殿樣子雪峯展兩手添得老韶陽一舉四十九緫是面南看北斗(即菴覺)」
】
「雪峯送南際
長老出乃作女人拜際歛手應諾諾師以手
斫額便㱕。」
【
頌曰。
「　送客隨家豐儉施盡情為餞免生疑却蒙惠重過相贈歛手遙知向暮㱕(投子青)」
】
「襄州高亭簡禪師(嗣德山)初隔江
見德山遙合掌呼曰不審德山以手中扇子
再招之師忽開悟乃橫趨而去更不回顧後
於襄州開法嗣德山。」
【
頌曰。
「　江上相逢問逗留師資針芥便相投定光金地遙招手智者江陵暗點頭(大洪遂)」

「　德山棺木裏瞠眼高亭死水裏藏身賺他多少英靈漢錯認山河作眼睛(少室睦)」
】

禪宗頌古聮珠通集卷第十四　　　田七

禪宗頌古聮珠通集卷第十五　　　赤一
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下苐六世苐七世
  
  * 宗師二十六人　機緣一百二十九則

「洪州雲居道膺禪師(嗣洞山)因僧在房內念
經師隔窓問闍𥠖念者是什麼經曰維摩經
師曰不問維摩經念者是什麼其僧從此得
入。」
【
頌曰。
「　不問維摩念甚麼新羅鷂子穿雲過杖頭擊着沒威靈惆悵嵩山破竈墮(佛惠泉)」


「　念底却是維摩經一回舉著一回精鸚鵡故鄉歸不得大都言語太分明(楊無為)」

「　問經不問念維摩念底分明見也麼欲入塵沙法門海一言演出不須多(越州天章和尚)」

「　順風將欲到揚州風轉船頭水逆流把柂全憑王老力瞥然到岸不須憂(道場如)」

「　須彌山高不見巔大海水深不見底簸土揚塵無處尋回頭撞着自家底(南堂興)」
】
「雲居因僧問截水停輪時如何
師曰磨不轉。」
【
頌曰。
「　雲居有語機關絕不轉令君返照看截銕閉關停妄解百花俱發一花園開花結果從他有因地抽條長碧天(汾陽昭)」


「　截水停輪話巳圓借婆裙子拜婆年後人不見雲居老往往思量落二邊(佛印元)」

「　截水停輪中此情吾師知道不惺惺微露一言令省覺不轉何曾更有停(般若柔)」
】
「雲居示眾云老
僧二十年前住三峯菴時魏府有興化長老
來問云權借一問以為影草時如何老僧當
時機思遲鈍道不得為伊置得箇問頭奇特
不敢辜他伊云想菴主荅這話不得不如禮
拜了退而今思量當時不消道箇何必後因
化主到魏府興化乃借問山中和尚住三峯
菴時老僧曾問伊話祗對不得而今道得也
未化主遂舉前話興化云雲居二十年只道
得箇何必興化即不然爭如道箇不必。」
【
頌曰。

「　何必不必一七二七龍𣗳馬鳴𦦨光透出(道吾真)」

「　雲居道何必興化道不必眼若不開夢中呌屈(月堂昌)」

「　何必不必綿綿密密覿面當機有人續得末後句許你親見二尊宿(大慧杲)」


「　何必不必金刀玉尺甜者如檗苦者如蜜二十年來無處雪屈咦(別峯印)」

「　何必不必方圓曲直眉目分明若為辨的影草既隨身覿面當機疾一雙孤鴈忽高飛兩隻鴛鴦還獨立(最菴印)」

「　何必不必綿綿密密覿面當機官馬廝踢(無得慈)」
】
「雲居上堂曰如人將三貫錢買箇
獵狗祗解尋得有蹤跡底忽遇羚羊挂角莫
道踪跡氣息也無僧問羚羊挂角時如何師
曰六六三十六曰挂角後如何師曰六六
三十六僧禮拜師曰會麼曰不會師曰不見
道無踪跡其僧舉似趙州州曰雲居師兄猶
在僧便問羚羊挂角時如何州曰九九八十
一曰挂後如何州曰九九八十一曰得恁麼
難會州曰有甚麼難會曰請和尚指示州曰
新羅新羅又問長慶羚羊挂角時如何慶曰
草裏漢曰挂後如何慶曰亂呌喚曰畢竟如
何慶曰驢事未去馬事到來此五燈會元所
載與傳燈錄稍異傳燈曰師謂眾曰如好獵
狗只解尋得有踪跡底忽遇羚羊挂角莫道
迹氣亦不識僧問羚羊挂角時如何師曰六
六三十六又曰會麼僧曰不會師曰不見道無
踪跡有僧舉似趙州州曰雲居師兄猶在僧
乃問羚羊挂角時如何州曰六六三十六。」
【
(頌曰)。
「　羚羊挂角向甌峯獵犬茫然不見蹤却是石橋橋畔老三千里外觧相逢(正覺逸)」

「　羚羊挂角六六卅六貧兒淂古錢瘦馬餐枯粟報󲊛叅玄人𦗟取無生曲昨夜火燒空跳出水中浴(草堂清)」

「　獵狗迷蹤還觳觫氣息全無何處逐趙州城裏忽相逢依然六六三十六」
】
「雲
居因新羅僧問是什麼得與麼難道師曰有
甚麼難道曰請師道師曰新羅新羅。」
【
頌曰。
「　新羅僧問荅新羅飛騎將軍意氣多奪得鎗來騎賊馬不勞餘刃罷干戈(率菴琮)」

「　即此非此離此全此平步青霄高山仰止目前包褁不爭多森羅萬象眼中花就身打刼新羅新羅」
】

「雲居因僧問僧家畢竟如何師曰居山好僧
禮拜師曰󲊛作麼生會曰僧家畢竟於善惡
生死逆順境界其心如山不動師乃打曰孤
負先聖喪我兒孫又問傍僧󲊛作麼生會僧
禮拜曰僧家畢竟眼不觀玄黃之色耳不𦗟
􂅕竹之聲師曰孤負先聖喪我兒孫。

黃龍
南云作麼生道淂一句不孤負先聖喪我兒
孫若人道得到處青山無非道場若道不淂
有寒暑𠔃促君壽有鬼神𠔃妬君福。」
【
。
「　突兀嵯峨萬仞橫四邊無路不通行自古兩輪光不到夜深王老入西岑(投子青)」

「　四顧巍峩𤨏碧陰松風和雨響於琴居山不用逃聲色百鳥歸來何處尋(成枯木)」

「　僧家畢竟歸山好丫角女子白頭早行穿月色嶺頭松跡到白雲巖下草寂寂峯前古寺基家家門首長安道相將八月鴈南來莫教孤負太平老(佛鑑懃)」
】
「雲
居因僧問六戶不明時如何師曰不涉緣曰
向上事如何師曰慎者不護。」
【
頌曰。
「　春到石人視遠山鶯啼花木碧波閑湏知雲外巖松瑞千古迎風任嵗寒(投子青)」
】
「雲居臨終時問
侍者曰今日是幾者曰今日初三師曰三十
年後但道只這是乃端然告寂。」
【
頌曰。
「　瞎漢臨危不識羞問人出氣借咽喉可憐便說初三日活䧟爛泥堆裏頭(寶葉源)」
】
「雲居囙僧問
全無學處如何立身師曰無立身處曰佛事
何勞師曰不同興化。」
【
頌曰。
「　苔殿烟収紫氣旋拱班宸幄退堯年鳳樓不宿桃源客豈並金光矚漢天(投子青)」
】
「雲居因荊南莭度使成
汭遣大將入山送供問曰世尊有密語迦葉
不覆藏如何是世尊密語師召曰尚書其人
應諾師曰會麼曰不會師曰汝若不會世尊
有密語汝若會迦葉不覆藏。」
【
頌曰。
「　迦葉不覆藏橫身獨自當語意分明在今古露堂堂(佛眼遠)」

「　世尊密語難覆藏迦葉兒孫見如土千古萬古黑漫漫焦尾大蟲元是虎」
】
「撫州
曹山本寂禪師(嗣洞山)僧清𨦣問清𨦣孤
貧乞師拯濟師曰𨦣闍𥠖近前來𨦣近前師
曰泉州白家酒三盞猶道未霑唇。

玄覺云
什麼處是與他酒喫。」
【
頌曰。
「　清𨦣孤貧心太麤曹山携手步亨途白家三盞沾唇酒醉後添盃一似無(佛印元)」

「　清源白家酒三盞未霑唇七十二棒且輕恕一百五十難放君(地藏恩)」

「　滿屋黃金不肯親吁嗟甘怨自孤貧無端更飲三盃酒醉後郎當笑殺人(南華昺)」

「　販海波斯入大唐先將珍寶暗埋藏却來伸手從人覔爭柰難謾有當行(肯堂充)」

「　清貧三盞便輕酬萬里曹門出鄭州盡情斫却月中桂惱亂春風卒未休(天童淨)」

「　張甕李甕各有病痛
各有病痛赤眼撞著火柴頭焦磚打著連底凍(朴翁銛)」

「　曹山慣用白家酒掇向人前盡底傾醉倒十洲雲水客闍𥟖猶自不惺惺(皖山凝)」

「　干木逢場探淺深辨龍蛇眼决踈親兩箇駞子相逢著世上思量無直人(退谷雲)」

「　銅公塘鐵奉化得人憎得人怕不是明州人定說蘇州話(無凖範)」
】
「曹山因鏡清問清虛之
理畢竟無身時如何師曰理即如此事作麼
生曰如理如事師曰謾曹山一人即得爭奈
諸聖眼何曰若無諸聖眼爭鑒得箇不恁麼
師曰官不容針私通車馬。」
【
頌曰。
「　不與麼太無端曹山甘被鏡清謾如如理事誰相悉畢竟無身也大難也大難大家諸聖眼前看(方庵顯)」

「　鴻濛未判絕踈親畢竟難將事理分夜半正明還不露金剛腦後鐵崑崙(雪巖欽)」
】

「曹山因僧問學人通身是病請師醫師曰不
醫曰為甚麼不醫師曰教󲊛求生不得生求
死不得死。」
【
頌曰。
「　生死既不可求根塵萬病俱休從此俱空獨露蟾輪一片清秋(雪竇宗)」
】

「曹山因僧問學人抱璞投師請師雕琢師曰
不雕琢曰為甚麼不雕琢師曰須知曹山好
手。」
【
頌曰。
「　抱璞投師來意濃一條狹路忽相逢誰知妙手不雕琢分破華山千萬重(笑翁湛)」
】

「曹山因紙衣道者來叅師曰莫是紙衣道者
否曰不敢師曰如何是紙衣下事曰一裘纔
掛體萬事悉皆如師曰如何是紙衣下用者
近前應諾便立脫師拊其背曰汝秪解恁麼
去何不解恁麼來者忽開眼問曰一靈真性
不假胞胎時如何師曰未是妙曰如何是妙
師曰不徣借者珍重便化師示頌曰覺性圓
眀無相身莫將知見妄踈親念異便於玄體
昧心差不與道為隣情分萬法沉前境識鑒
多端喪本真如是句中全曉會了然無事昔
時人。」
【
頌曰。
「　麻纏紙褁若嬰孩優缽羅華火裏開一點靈光千古在月輪孤處借胞胎(南堂興三)」

「　勞形苦骨不知春得意忘言便出塵不假胞胎不徣借金烏出海月離雲」

「　紙衣下事不假胞胎懸崖撒手襁褓嬰孩涅槃會上道塲開單傳直指狀元來」
】
「曹山因僧問朗
月當空時如何師曰猶是階下漢曰請師接
上階師曰月落後來相見。」
【
頌曰。
「　朗月當空未入關落花流水不相干明眀一句超凢聖光境俱忘誰觧看」

「　皓月光中立問端上他階級轉顢頇會湏月落來相見別有靈光照膽寒(在菴賢)」
】
「曹山因鏡清問心徑苔生時如何
師曰難得道者曰未審此人向什麼處去師
曰只知心徑苔生不知向什麼處去。」
【
頌曰。
「　心徑苔生何處去謝家人不在漁舡蘆花萬頃
水天濶白鳥深沉任轉於(自得暉)」

「　心徑苔生去莫知口如鼻孔眼如眉迢迢刦外封彊闊眀月蘆花類不齊(掩室開)」
】
「曹山因僧問雪覆千山
為甚麼孤峯不白師曰須知有異中異曰如
何是異中異師曰不墮眾山色。」
【
頌曰。
「　雪覆千山沒路岐孤峯不白峭巍巍五陵公子雖增氣野老相逢不展眉(朴翁銛)」

「　混不得類不齊六爻宛轉見重离夜深下視千山白不是其中人不知(石溪月)」

「　言中彼此帶幽玄盡向言中辨正偏孤負一條官驛路茫茫沉在月眀前(絕岸湘)」
】
「曹山問金峯志曰作甚麼來曰蓋屋來師
曰了也未曰這邊則了師曰那邊事作麼生
志曰候下工日白和尚師曰如是如是。」
【
頌曰。

「　運斤成風匠石之奇喬松聳壑梁棟之姿宗中辨的量外知機這邊那邊𠔃著著無虧走盤不定𠔃落落明珠(雲耕靜)」
】
「曹山因僧問
端坐團圓時如何師曰望不見身曰還假用
也無師曰纔說坐時便是用也不可移山塞
海說禪說道方為用也。」
【
頌曰。
「　團圓莫謂清虛理若謂清虛緫喪身却是眉毛曾問眼烏晴那自見瞳人(本覺一)」
】
「曹山辝洞山山云
子歸鄉莫打飛鳶嶺過麼師曰是山云來時
莫打飛鳶嶺來麼師曰是山云有一人不打
飛鳶嶺過便到此間子還知麼師曰渠無彼
徃山云子見甚道理便道渠無彼徃師曰若
不到這田地爭解恁麼道。」
【
頌曰。
「　不打飛鳶便到來大圓鏡裏絕塵埃東君節令分明也挑李年年二月開(自得暉)」
】
「曹山因僧問世間
甚麼物最貴師曰死猫兒最貴曰為甚麼死
猫兒却貴師曰無人著價。」
【
頌曰。
「　腥臊紅爛不堪親觸動輕輕血污身何事杳無人著價為伊非是世間珍(丹霞淳)」
】
「曹山辝洞山山問曰
子向甚麼處去師曰不變異處去山曰不變
異處豈有去邪師曰去亦不變異。」
【
頌曰。
「　家家門掩蟾蜍月處處鶯啼楊柳風若謂縱橫無變異猶如擲劒擬虛空(丹霞淳)」

「　齋時一鉢飯飯後一覺睡睡起去放尿洗手成變異(闡提照)」
】
「曹山聞鍾聲乃曰阿㖿阿㖿僧問和尚
作甚麼師曰打著我心僧無對五祖戒代云
作賊人心虛。」
【
頌曰。
「　聞鍾告眾打吾心游子閑言醉更深楞嚴會上圓通者正法明王觀世音(般若柔)」

「　聞鍾便道打吾心語淺分明理事深上流默默點頭笑可謂真鍮不博金(汾陽昭)」
】
「曹山因僧問家貧遭刼時如何師曰不
能盡底去曰為什麼不能盡底去師曰賊是
家親。」
【
頌曰。
「　六門曉夜任開張家賊難防事可傷識得家親恩愛斷更無一物獻尊堂(卍菴顏)」
】
「曹山問僧作甚麼曰掃地師曰佛前掃
佛後掃曰前後一時掃師曰與曹山過靸鞋
來。」
【
頌曰。
「　引問當機看起倒僧對師云一時掃曹山索把袈裟來智深功德禪和妙(般若柔)」

「　噐量方圓識得伊問君掃地示慈悲前後一時俱掃却也是拈他第二機(汾陽昭)」
】
「曹山
因僧問靈衣不挂時如何師曰曹山孝滿曰
孝滿後如何師曰曹山好顛酒。」
【
頌曰。
「　清白門庭四絕隣長年開掃不容塵光明轉處傾殘月爻象分時却建寅新孝滿便逢春醉步狂歌任墮申散髮夷猶誰管󲊛太平無事酒顛人(天童覺)」

「　曹山顛酒有誰諳醉語狂言不自慚夜半日頭當午照騎牛背面著靴衫(東谷光)」
】
「曹山問強上座曰佛真法身猶若虛空
應物現形如水中月作麼生說箇應底道理
曰如驢覷井師曰道則太煞道秖道淂八成
曰和尚又如何師曰如井覷驢。」
【
頌曰。
「　出路從來無十成有言須是脫凡情江邊玉女呵呵笑嶺上石人側耳聽(成枯木)」

「　應物現形如水月當時應物不㽞情如驢覷井終難喻如井覷驢何十成(本覺一)」

「　驢覷井井覷驢智容無外靜𣷉有餘肘後誰分印家中不蓄書機􂅕不挂梭頭上文彩縱橫意自殊(天童覺)」

「　驢覷井井覷驢五臺何處不文殊黃面老人任多口未知道得八成無(張無盡)」

「　驢覷井井覷
驢冬𤓰葉上長葫蘆會不得莫踟蹰定盤星上絕錙銖(無菴全)」
】
「曹山因僧問五位對賔時
如何師曰汝即今問那箇位曰某甲從偏位
中來請師向正位中接師曰不接曰為甚麼
不接師曰恐落偏位中去師却問僧秖如不
接是對賔是不對賔曰早是對賔了也師曰
如是如是。」
【
頌曰。
「　月中玉兔夜懷胎日裏金烏朝抱𡖉黑漆崑崙踏雪行轉身打破瑠璃椀(丹霞淳)」

「　故國安居象帝先夜明簾外信無傳金鷄啼破玉人夢曉色依依錦帳前」
】
「曹
山因僧問子歸就父為甚麼父全不顧師曰
理合如是曰父子之恩何在師曰始成父子
之恩曰如何是父子之恩師曰刀斧斫不開。」

【頌曰。
「　翡翠簾垂􂅕綸未濟紫羅帳合視聽難通犯動毛頭月昇夜戶密移一步鶴出銀籠脫身一色無遺影不坐同風落大功(天童覺)」

「　刀斧斫不開靈機絕點埃清風掃殘雪和氣帶春回(退谷雲)」
】
「曹山因僧問國內按劒者
誰。」
【
頌曰。
「　嵯峨萬仞是曹山氣岸雄雄坐祖關橫按鏌鎁全正令太平寰宇斬癡頓(佛性泰)」
】
「湖南龍牙山居遁禪師(嗣洞山)初叅洞山
一日問如何是祖師西來意山曰待洞水逆
流即向汝道師始悟厥旨。」
【
頌曰。
「　龍牙未息狂心地徧問諸師不肯休先達愍他親志切
直言洞水逆湏流(汾陽昭)」

「　古源無水月何生滿岸西流一𣲖分葱嶺罷詢熊耳夢雪庭休話少林春(投子青)」

「　洞水無緣會逆流見他苦切故相酬西來祖意實無意妄想狂心歇便休(橫川珙)」
】
「龍牙在翠微時問如何是祖師意
徵曰與我將禪板來師遂過禪板微接淂便
打師曰打即任和尚打且無祖師意又問臨
濟如何是祖師意濟曰與我將蒲團來師乃
過蒲團濟接淂便打師曰打即任和尚打且
無祖師意後有僧問和尚行脚時問二尊宿
祖師意未審二尊宿道眼明也未師曰明即
明巳要且無祖師意。」
【
頌曰。
「　龍牙山裏龍無眼死水何曾振古風禪板蒲團不能用只應分付與盧公盧公付了亦何憑坐倚休將繼祖燈堪對暮雲歸未合遠山無限碧層層(雪竇顯)」

「　子卿不下單于拜始末常遵漢帝儀雪後乃知松栢操事難方見丈夫兒(佛性泰)」

「　西來祖意問重重禪板蒲團用處同休把虛空增粉飾他家肯重似盲聾(成枯木)」

「　駕與青龍不解騎人人盡道阿師癡爛泥中有傷人剌三度曾施䧟虎機(瞞菴成)」

「　蒲團禪板對龍牙何事當機不作家來意成褫明目下恐將流落在天涯虛空那掛劒星漢却浮槎不萌草觧藏香象無底藍能貯活蛇今日江湖何障
礙通方津渡有船車(天童覺)」
】
「龍牙因僧問二
鼠侵藤時如何師曰須有隱身處始得曰如
何是隱身處師曰還見儂家麼。」
【
頌曰。
「　寒月依依上遠峯平湖萬頃練光封漁歌驚起沙洲鷺飛入蘆花不見踪(丹霞淳)」

「　堂堂成現密密難見二鼠雖黠莫逢其便藤枝透出未生前正眼當陽巧回換龍牙老機如電遇賤即貴貴即賤(圓悟勤)」
】
「龍牙因韶國師問天不能
蓋地不能載時如何師曰道者合如是累經
十七次問師曰若為󲊛說恐尓後罵我去在
韶後住通玄峯因澡浴次忽省前話具威儀
望龍牙禮拜曰當時若與我說破我今日定
罵他。」
【
頌曰。
「　赤骨力寸􂅕不掛淨倮倮𠔃赤灑灑浴出低頭滿面慚為我說時定相罵(卍菴顏)」

「　大海中心泛銕船隨波逐浪浪滔天順風到岸無人識江北從來使銕錢(東谷光)」
】
「龍牙
因僧問如何是祖師西來意師曰待石烏龜
觧語即向汝道曰石烏龜語也師曰向汝道
什麼。」
【
頌曰。
「　石龜無語是知音無耳髑髏深夜聽天曉便藏無影樹太陽徧照不能尋(投子青)」

「　烏龜誰道不能言妙語浪浪只自宣說盡西來祖師意知音弗遇也空然(本覺一)」
】
「龍
牙因僧問十二時中如何用力師曰如無手
人行拳。」
【
頌曰。
「　如人無手欲行拳誰敢當頭
輙向前二六時中常若此不須更問祖師禪(本覺一)」
】
「龍牙因僧問古人淂箇什麼便休去
師曰如賊入空室。」
【
頌曰。
「　枯松野鶴呌𢖍門雪滿寒林入夜聞只箇生涯無所有不妨巖下有溪雲(成枯木)」

「　買帽相頭量丈補職明眼衲僧面前不識(真淨文)」

「　綠林強士正心狂心中妄意室中藏不覺投虛入空屋懡㦬徒然笑一場(本覺一)」
】
「龍牙因僧問師子返擲時如
何師曰返擲且止󲊛道還怕文殊麼曰非但
文殊佛亦不怕師曰爭柰被文殊騎何曰文
殊騎者不是師子師曰返擲事作麼生曰應
用無虧師曰正是文殊騎者返擲事作麼生
僧無語。」
【
頌曰。
「　眾獸之中師子兒善能哮吼震全威縱橫妙用能返擲爭柰文殊坐著伊于闐國王牽不住善財童子却生疑將謂世界無過者也被六塵吞著時(智門寬)」
】
「撫州踈
山匡仁禪師(嗣洞山)聞福州大溈安和尚示
眾曰有句無句如藤倚樹師特入嶺到彼值
溈泥壁便問承聞和尚道有句無句如藤倚
樹是否曰是師曰忽然樹倒藤枯句歸何處
溈放下泥盤呵呵大笑歸方丈師曰某甲三
千里賣却布單特為此事而來何淂相弄溈
喚侍者取二百錢與這上座去遂囑曰向後
有獨眼龍為子點破在後聞婺州明招謙和
尚出世徑徃禮拜招問甚處來師曰閩中來
招曰曾到大溈否師曰到曰有何言句師舉
前話招曰溈山可謂頭正尾正秪是不遇知
音師亦不省復問樹倒藤枯句歸何處招曰
却使溈山笑轉新師於言下大悟乃曰溈山
元來笑裏有刀遙禮悔過。」
【
頌曰。
「　樹倒藤枯伸一問呵呵大笑有來由羚羊掛角無尋處直至如今笑未休(海印信)」

「　樹倒藤枯呵呵大笑不許夜行投明須到游子貪程去不歸及至歸來親巳老親巳老不須嗟猶勝當日未還家(佛慧泉)」

「　江邊閒把直鈎垂也有金鱗上釣時三跳若能乘羽化免教漁父皺雙眉(成枯木)」

「　藤枯樹倒意如何一著分明舉示他笑裏有刀須錯解正頭正尾却仙陁(道場如)」

「　冷刃吹毛笑裏來爍迦羅眼不容裁一目金龍曾舉𤓰髑髏覺痛頂門開(大洪預)」

「　若將此語定經宗孤負明招獨眼龍笑裏忽分泥水路方知千里共同風(徑山杲)」

「　有句無句藤倚樹白飯元來用米作高樓吹笛柳如烟滿地春風落飛絮(鼓山珪)」

「　樹倒藤枯意若何溈山開口笑呵呵可憐三尺龍泉劒喚作陶家壁上梭(佛性泰)」

「　索却布單錢了行行意氣轉高不得明招點破焉知笑裏有刀」

「　樹倒藤枯問大溈呵呵大笑顯全機布單賣却盤纏了秋
夜寒來怨阿誰(文殊道)」

「　却使溈山笑轉新笑中有刃暗傷人曹溪路上奔馳者由更區區苦問津」

「　樹倒藤枯笑未休箇中誰解辨宗由堂堂蹉路溈山老空去空來一肚愁(椘安方)」

「　添淂溈山笑轉新當時覿面巳呈君明招漏泄溈山句無限風光付與人」

「　有句無句明來暗去活捉生擒捷書露布如藤倚樹物以類聚海外人參蜀中附子樹倒藤枯切忌名模句歸何所蘇嚧蘇嚧呵呵大笑破鏡不照大地茫茫一任𨁝跳(護國欽)」

「　呵呵大笑不尋常須淂眉間也放光不是明招重注脚叢林洎合錯啇量(梁山遠)」

「　呵呵大笑意難論樹倒藤枯問有因縱向明招言下悟眼開只是舊時人(真淨文)」

「　仰之彌高鑽之彌固昭昭明明如藤倚樹大笑呵呵跨白牛碧雲繚繞無尋處(龍牙言)」

「　有句無句如藤倚樹玄沙斫牌禾山打鼓君不見雪竇有語𠔃要與人天為師靣前端的是虎(尼無著捴)」

「　笑裏憑誰眼豁開龜毛須向火中栽脚跟有路雲泥隔千里區區謾徃來(湛堂深)」

「　尀耐溈山老鬼精垂鈎便要釣鯤鯨幾多頭角為龍去鰕蟹依前努眼睛(中菴空)」

「　掀翻海嶽求知巳雪刃橫身立太平野老不知堯舜力鼕鼕打皷祭江神(木菴永)」

「　有句無句如藤倚樹回避無門毒蛇當
路樹倒藤枯句歸何處明眼衲僧一場罔措(天目禮)」
】
「琅琊覺云有句無句如藤倚樹樹倒
藤枯好一堆爛柴。」
【
頌曰。
「　布單酬價見明招滴水如今未合消不是普通年後事住山爭得有柴燒(張無盡)」

「　轉得眼來十萬里千江匝匝寒波起若能借便使風帆無明海裏尋知巳(中菴空)」

「　領得溈山笑裏刀方知不枉到明招元來樹倒藤枯後了得三年五載燒(石林鞏)」
】
「踈山因僧問如何是諸佛師師曰何不問
踈山老漢。」
【
頌曰。
「　養子方知在上慈親言無味外人疑欲窮滄海深深處𦗟取漁家傲莫迷(投子青)」
】
「踈山因主事僧為師造壽塔畢白
師師曰將多少錢與匠人曰一切在和尚師
曰為將三文錢與匠人為將兩文錢與匠人
為將一錢與匠人若道得與吾親造塔來僧
無語後僧舉似大嶺庵閑和尚(即羅山)嶺曰
還有人道得麼曰未有人道得嶺曰汝歸與
踈山道若將三錢與匠人和尚此生决定不
得塔若將兩錢與匠人和尚與匠人共出一
隻手若將一錢與匠人累他匠人眉鬚墮落
僧回如教而說師具威儀望大嶺作禮嘆曰
將謂無人大嶺有古佛放光射到此間雖然
如是也是臘月蓮花大嶺後聞此語曰我恁
麼道早是龜毛長三尺。」
【
頌曰。
「　一文兩文與
三文踈山大嶺謾區分須知無縫元無價獨露乾坤聳白雲(雲巖因)」

「　接得風流傳粉郎一朝三度巧梳粧改頭換靣無人識元是東村李二娘(佛鑑懃)」

「　鑿壞十方常住地三錢使𥁞露屍骸羅山古佛雖靈驗未免將身一處埋(徑山杲)」

「　袖頭打領無添减腋下剜襟有短長大𢈔嶺頭一尊佛踈山兩度放毫光(皷山珪)」


「　窣堵波成賞匠人工錢一二與三文可憐眼裏無筋者當面定將數目分(佛性泰)」

「　清風吹動釣魚船皷起澄波浪拍天堪笑錦鱗爭戲水到頭俱被釣􂅕牽(丹霞淳　三文與匠人)」

「　每愛佳人笑目青音容常隔一沙汀黃河誰道如今輥波浪無風不掛情(崇覺空三　兩文與匠人)」

「　惱惱牛欄昨夜開嶺頭人喚不歸來煩君道與西山月莫照孤燈冷處灰(一文與匠人)」

「　行因感果事須分寶塔凌空直一文要會踈山端的意吾家宗祖在并汾」

「　冬𤓰蘸雪未為淡匠者三文淡最幽天共白雲曉水和眀月流(本寂觀)」


「　鑿開蒼徑造浮圖往復啇量價不孤無限落花隨水去夕陽春色滿江湖(應菴華)」

「　臘月蓮花菡蓞香三回賞手不尋常直饒會得鬚眉落早是龜毛數丈長(密菴傑)」

「　墮落眉鬚不淂塔三文使盡見分踈無端大嶺重饒舌數丈龜毛舉世無(月林觀)」

「　踈山造塔行令今古藂林揀正
三錢酬酢相應驀地傳聞大嶺看看臘月蓮華龜毛三尺相慶是則古佛放光非則尋聲弄影(方菴顯)」
】
「踈山冬至夜上堂有僧問如
何是冬來意師曰京中出大黃(今就作京師)。」
【
頌曰。

「　京師出大黃熟處最難忘道吾常作舞元是謝三郎(􂑆霞淳)」

「　京師出大黃不許謾啇量貴買還賤賣纔喫便承當(懶菴需)」

「　京中大黃荅冬來意杲日麗天盲人摸地(肯堂充)」

「　有問冬來事京師出大黃貪他一粒粟失却半年糧(密菴傑)」


「　京師出大黃見賊便見贓竹杖化龍去癡人戽夜塘(松源岳)」

「　京師出大黃直截為君舉冬至到寒食恰是一百五(無際𣲖)」

「　有問冬來事京師出大黃漢家勳業在樊噲與張良(破菴先)」
】

「踈山上堂曰病僧咸通年前會得法身邊事
咸通年後會得法身向上事雲門出問如何
是法身邊事師曰枯樁曰如何是法身向上
事師曰非枯樁曰還許某甲說道理也無師
曰許曰枯樁豈不是眀法身邊事師曰是曰
非枯樁豈不是明法身向上事師曰是曰秪
如法身還該一切也無師曰法身周徧豈得
不該門指淨瓶曰秪如淨瓶還該法身麼師
曰闍𥟖莫向淨瓶邊覔門便禮拜。」
【
頌曰。

「　法身向上法身事我見枯樁眼中剌多年多嵗易成精一切處該該不是相逢打皷弄琵
琶知音相見合如此(大溈智)」

「　眼觀東南意在西北撥轉天開掀翻地軸法身向上法身邊間氣英靈五百年膠漆相投箭相拄南山起雲北山雨(圓悟勤)」

「　青青掩映松蘿窟脩竹超然物外物莫將脩竹比喬松不及喬松老風骨(佛鑑懃)」

「　法身向上法身邊會得咸通無後先一箇矬來一箇跛擔為一檐更無偏(石溪月)」
】

「踈山手握木蛇有僧問手中是什麼師提起
曰曹家女。」
【
頌曰。
「　別面不如花有笑離情難似竹無心因人說著曹家女引得相思病轉深(慈受深)」

「　我愛曹家女姿質嗔心猛熾火長然紫羅帳裏深深夜說悟當年四八禪(崇覺空)」
】

「踈山問僧甚處來僧曰雪峯來師曰我己前
到時是事不足如今足也未曰如今足也師
曰粥足飯足僧無對。」
【
頌曰。
「　一條官路坦然平無限遊人取次行莫謂地平無險處須知平地有深坑(慈受深)」
】
「踈山到夾山山上堂
師問承師有言目前無法意在目前如何是
非目前法山曰夜月流輝澄潭無影師作掀
禪床勢山曰闍𥟖作麼生師曰目前無法了
不可得山曰大眾看取這一員戰將。」
【
頌曰。

「　八花毬上綉紅旗百戰場中赤手提一自凱歌歸去國英雄贏得作清時(無量壽)」
】
「踈山
因韶國師問百匝千重是何人境界師曰左
搓芒繩縛鬼子。」
【
頌曰。
「　百匝千重欲問周踈山脫體觧相酬當時一眾知誰會直得江西水逆流(投子舒)」
】
「踈山因靈泉問枯木生花
始與他合是這邊是那邊句師曰亦是這邊
句曰如何是那邊句師曰石牛吐出三春露
靈雀不栖無影林。」
【
頌曰。
「　滄海無風波浪平烟収水色虛含月寒光一帶望何窮誰辨箇中龍退骨(􂑆霞淳)」
】
「越州乾峯和尚(嗣洞山)上
堂曰舉一不得舉二放過一著落在苐二雲
門出眾曰昨日有人從天台來却徃徑山去
師曰典座來日不得普請便下座。

雪竇云
雲門秪能一手擡不能一手搦。」
【
頌曰。
「　乾峯舉一不舉二雲門擡手添意氣花開花落任風吹自有馨香滿天地(晦堂心)」

「　聲前一句口如眉佛祖從來捴不知昨夜崑崙閒說夢白頭生得黑頭兒(􂑆霞淳)」

「　黑白分眀滿局棊曾無一著有相虧可憐無限傍觀者斧爛柯消捴不知(白雲端)」

「　貌出形儀巳不真二三分數像當人傍邊有箇無端者苐一難謾是眼親(保寧勇)」


「　天台南岳去無蹤更有何人覿面逢東嶺雲生西嶺白前山花發後山紅(普融平)」

「　煑海成鹽終有味敲空作響本無聲崑崙撞著波斯子把手相將海底行(慈受深)」

「　高樓美女一雙雙各向瓊窓坐玉床綉出鴛鴦呈似了金針深插
錦香囊(佛性泰)」

「　波斯捧出海南香白眼崑崙與論量賈客不諳彈舌語只看兩箇鼻頭長(佛智裕)」

「　東嶺西巖路暗通有誰曾見老乾峯雲門把手雖同步白雲飛盖月含空(楚安方)」

「　莫向乾峯頂上㕘無言童子却相諳放開一線通消息走徧天台與嶺南(成枯木)」

「　春蘭與秋菊一一各當時底處無回互怨誰分髓皮風來烏巳覺露重鶴先知為問何能爾渠儂初不知(圓悟勤)」

「　乾峯撒手懸崖韶陽天然標格謂言只有猴白那知更有猴黑(佛心才)」

「　相見不須嗔君窮我亦貧謂言侵早起更有夜行人(萬年閑)」

「　明頭暗合緩放急􂊂脚手忽露針線還偷舉一不舉二天台過徑山嚼他桃李核終是損牙關(月堂昌)」
】
「乾峯上堂法身有三種病二種光須
是一一透得始觧歸家穩坐須知更有向上
一竅在雲門出問庵內人為甚麼不知菴外
事師呵呵大笑門曰猶是學人疑處師曰子
是甚麼心行門曰也要和尚相委師曰直須
與麼始觧穩坐門應喏喏。」
【
頌曰。
「　鋪主將鍮試買人謂言難似此金真買人拂袖先行去滿靣慚惶不敢嗔(白雲端)」

「　垂鈎四海釣獰龍(格外)玄談知巳從相見披衫帶席帽不妨把手上高峯(佛性泰)」

「　三種病𠔃二種光法身於此露堂堂時人不會箇中意猶把法身謾度
量(楚安方)」

「　動絃別曲問一知十手搦手掩以膠投漆庵內不見菴外無孔銕鎚不會人生相識貴知音水入水𠔃金博金(圓悟勤)」


「　庵內不知庵外事銕額銅頭不相似定花板上打鞦韆猛虎舌頭書卍字(瞎堂遠)」
】

「乾峯因僧問十方薄伽梵一路涅槃門未審
路頭在甚麼處師以拄杖劃云在這裏僧後
請益雲門門拈起扇子云扇子𨁝跳上三十
三天築着帝釋鼻孔東海鯉魚打一棒兩似
傾盆會麼。」
【
頌曰。
「　入乎還將死馬醫返魂香欲起君危一期拶出通身汗方信儂家不惜眉(天童覺)」

「　樓閣重重擊不開乾峯劃破露崔嵬十方佛剎全彰處一一門中見善財(佛心才)」

「　須彌頭倒卓大海起清風東弗巳搖落西瞿花正紅(長靈卓)」

「　撦破雲門一柄扇拗折乾峯一條杖二三千處管絃樓四五百條花柳巷(徑山杲)」

「　乾峯不用指陳雲門休打骨董自然東海鯉魚築著帝釋鼻孔(皷山珪)」

「　烏龜三眼紅如火一角麒麟𢗲似錐土宿夜遊南贍部泥牛脚下火星飛(雪竇宗)」

「　一人向陸地行船一人向針鋒走馬同時同日到長安其中一箇最尖耍(佛鑑懃)」

「　當面非暗投應機皆直說乾峯與雲門兩口同一舌若是續貂人弄巧便成拙(雪菴瑾)」
】
「乾峯因雲門到云請和
尚荅話師曰到老僧也未門曰恁麼那恁麼
那師曰將謂猴白更有猴黑。」
【
頌曰。
「　乾峯舉一不舉二雲門握手添意氣為言只有猴白那知更有猴黑(晦堂心)」

「　弦筈相𠾑網珠相對發百中而箭箭不虛攝眾景而光光無礙淂言句之緫持住游戲之三昧妙其間也宛轉徧圓必如是也縱橫自在(天童覺)」
】
「澧州欽山文
邃禪師(嗣洞山)巨良禪客叅禮拜了便問一
鏃破三關時如何師曰放出關中主看曰恁
麼則知過必改師曰更待何時曰好隻箭放
不著所在便出去師曰且來闍𥠖良回首師
下禪床擒住曰一鏃破三関即且置試為欽
山發箭看良擬議師打七棒曰且聽箇亂統
漢疑三十年有僧舉似同安察安曰良公雖
解發箭要且未中的僧便問未審如何淂中
的去安曰關中主是甚麼人僧回舉似師師
曰良公若解恁麼也免淂欽山口然雖如此
同安不是好心亦須看始淂。」
【
頌曰。
「　一鏃破三關爭知中的難放出關中主移疆還就土雲凍鴈聲孤愁人皆閔戶甜𤓰自古甜苦瓠從來苦(獃堂定)」
】
「欽山因巖頭問如何是真言
師曰南無佛陁耶。」
【
頌曰。
「　隨機有問隨機荅不是禪𠔃不是玄後代無端翻譯出却將梵語作唐言(退耕寧)」
】
「欽山與巖頭雪峯同到德
山一日問德山曰天皇也恁麼道龍潭也恁
麼道未審和尚作麼生道山曰汝試舉天皇
龍潭道底看師擬進語山便打師被打歸延
壽堂曰是則是打我太煞巖頭曰汝恁麼道
他後不淂道見德山來法眼別云是則是錯
打我。」
【
頌曰。
「　老倒忘機太作家古今皆貴絕纖瑕天皇一脉龍潭現湧出靈源萬路差差切属欽山猶定動淂無言說至今誇(汾陽昭)」


「　老將交羅事一期於中淂失少人知欽山若棒無言說若更非言更是非(延壽慧)」
】
「高安白
水本仁禪師(嗣洞山)上堂老僧尋常不欲向
聲前色後皷弄人家男女何故且聲不是聲
色不是色僧問如何是聲不是聲師曰喚作
色淂麼曰如何是色不是色師曰喚作聲淂
麼僧作禮師曰且道為汝說荅汝話若向這
裏會淂有箇入處。」
【
頌曰。
「　色自色𠔃聲自聲新鶯啼處柳𤇆輕門門有路通京國三島斜橫海月明(丹霞淳)」

「　聲出虛色生無聲前色後轉塗糊間不容髮安可名模堂堂圓應沒錙銖巧張爐鞴費分踈爭如棒下無生忍聞見馨香滿道途(圓悟勤)」
】
「明州天童咸啟禪師(嗣
洞山)簡大德問學人卓卓上來請師的的師曰
我這裏一屙便了有甚麼卓卓的的曰和尚
恁麼荅話更買草鞋行脚好師曰近前來簡
近前師曰秪如老僧恁麼荅過在甚處簡無
對師便打。」
【
頌曰。
「　卓卓的的一屙便息老鼠舞三臺猫兒吹觱築烏龜舉首唱巴歌一二三四五六七(雪竇宗)」
】
「天童啟因僧問如
何是應用無虧底眼師曰恰如瞎一般。」
【
頌曰。

「　盲聾瘖瘂迥天真眼似眉毛道始隣昨夜東君潛布令黃鶯啼處綠楊春(丹霞淳)」
】

「京兆府蜆子和尚(嗣洞山)混俗閩川不蓄道
具不循律儀冬夏一衲逐日㳂江岸採掇鰕
蜆充腹暮即宿東山白馬廟紙錢中居民目
為蜆子和尚華嚴靜禪師聞之欲决真假先
潛入紙錢中深夜師歸嚴把住曰如何是祖
師西來意師遽荅曰神前酒臺盤嚴放手曰
不虛與我同根生。」
【
頌曰。
「　神前酒臺盤鐵彈大如拳一擊便擊碎不直半分錢(圓悟勤)」

「　神前撥紙問西來直截當機指酒臺赤膊袒肩頭而禮禍從天降不成灾(瞎堂建)」

「　摝蜆撈鰕昧己靈那堪古廟著渾身擡頭那畔空狼藉討甚多年鬼眼睛(東野敷)」

「　紙錢堆裏可憐生臭口纔開便葛藤蕩盡鬼家窮活計至今古廟絕人行(東山源)」
】
「瑞州九峯普滿禪師
(嗣洞山)問僧近離甚處曰閩中師曰遠涉不
易曰不難動步便到師曰有不動步者麼曰
有師曰爭得到此間僧無對師以拄杖趂下。」

【頌曰。
「　雲重重又水重重步不曾移到九峯遠涉若還言不易主人却在半途中(雪竇欽)」
】

「台州幽棲道幽禪師(嗣洞山)一日歛鍾上堂
大眾纔集師乃問甚麼人打鍾僧曰維那師
曰近前來僧近前師遂打一掌却歸方丈臥
投子青云然自急須逃古今皆有行窮絕處
試問傍人不識下情果然獲有既從相問急
索端由不顧危亡得他假難雖獲小利也是
暗地傷人不為好手這僧雖然失利盖為自
不守分致禍臨身未為分外然雖如是終是
平人橫遭羅網自有傍人證據在且道證據
箇甚事乃云東家不了西舍受殃復。」
【
頌曰。

「　驀路相逢借問由寸心莫便與他酬雖然重檐教人代終是慚顏暗地羞」
】
「汝州南院慧
顒禪師上堂諸方只具啐啄同時眼不具啐
啄同時用時有僧便問如何是啐啄同時用
師曰作家相見不啐啄啐啄同時失僧曰此
猶是某甲問處師曰汝問處又作麼生僧曰
失師乃打之其僧不肯後於雲門會下聞別
僧舉此話方悟旨却回叅省師已圓寂遂禮
風􂕷和尚􂕷問曰汝當時問先師啐啄話後
來還有省處也無曰巳見箇道理也曰作麼
生曰某甲當時在燈影裏行照顧不著宂曰
汝會也。」
【
頌曰。
「　不将佛法當人情驗盡諸方
鬼眼睛縱使作家不啐啄依然錯認定盤星(笑翁堪)」

「　同時啐啄不同時石火電光猶較遲燈影裏行今巳會蹉跎非是落便冝(雪巖欽)」
】

「雲居悟云且作麼生是啐啄同時眼若得眼
明其用自俻又道作家不啐啄啐啄同時失
何故不啐啄所以道子若哮吼其母即喪諸
人還明得麼乃。」
【
頌曰。
「　子若哮吼其母即喪全歸其子十方通暢大用現前理自然何必起心作模樣更若不會雲居拄杖」
】
「南院上
堂赤肉團上壁立千仞僧問赤肉團上壁立
千仞豈不是和尚道師曰是僧便掀倒禪床
師曰這瞎驢亂作僧擬議師便打。」
【
頌曰。
「　掌中擎日月舌上覆金錢壁立爭千仞毫光徹梵天(皷山珪)」

「　赤肉團邊用得親主賔有理各難伸兩箇駝子相逢著世上如今無直人(徑山杲)」

「　電光影裏緇素區分纖毫不犯緫教滅門(本菴永)」

「　日月無光殺氣浮揭天鼉皷戰貔貅捷呼獲下真番將那箇兒郎不舉頭(虛堂愚)」
】
「南院問僧名什麼僧曰普參師曰忽遇屎
撅時如何曰不審師便打。」
【
頌曰。
「　兩箇屎撅合作一團熏天炙地誰能嗅千古藂林作話端(西山亮)」
】
「南院因僧問古殿重興時如何師
曰明堂瓦插簷曰與麼則莊嚴畢備也師曰
斬草蛇頭落。」
【
頌曰。
「　縱奪之機安可測隨言
生解實堪悲曉來一陣春風起吹落庭花三四枝(海印信)」

「　重興古殿辨來風瓦插重簷氣象雄恠淂人前多意氣他家無法在胷中(西禪寂)」
】
「南院因僧問寒暑到來時如何師曰紫羅
抹額綉腰裙曰上上之機今巳曉向下之機
事若何師曰炭庫裏藏身。」
【
頌曰。
「　紫羅抹額綉腰裙傾國風流宛勝秦玉笛插藏人不見夜深吹起鳳樓春(雪堂行)」
】
「鎮州寶壽苐二世
禪師(嗣寶壽沼)開堂乃先寶壽遺囑三聖為
作請主開堂日師方陞座聖便推出一僧師
便打聖曰󲊛恁麼為人非但瞎却這僧眼瞎
却鎮州一城人眼去在師擲下拄杖便下座
歸方丈。」
【
頌曰。
「　三聖擔他寶壽鏘推僧出眾擬啇量塞外將軍行正令直淂盲人滿大唐(汾陽昭)」

「　寶華王座始登時三聖推僧决眾疑棒下分明無老少天下盲人幾箇知(黃龍南)」


「　金槌擲下如星疾好手接來不費力當時擲向洪波中千古萬古無消息(白雲端)」

「　黑白未分著著奇任他閑漢畔頭窺不知除却神仙手更有何人敵淂伊(保寧勇)」

「　探馬飛來棒下寧瞎人翻滿鎮州城太平本是將軍建不許將軍見太平(真淨文)」

「　臨濟家風兩獻酬推僧棒瞎見宗猷若非寶壽全機眼更有誰明此話頭(佛國白)」

「　法眼傳來付與誰三聖推僧決
眾疑將軍令舉群夫駭直淂盲聾徹四夷(真如喆)」

「　寶壽開堂座始登當時三聖便推僧要知打瞎人人眼好向曹溪問老能(智海清)」

「　當鋒更不借全機勍敵須還作者知銕馬放閒沙塞靜瞎驢千古少人騎(上方益)」

「　豐城収寶劒宇宙識人稀不入張華手焉能別是非(佛心才)」

「　驀刃開時飛銕騎電光閃處擲金槌一城瞎却渾閒事直至而今成是非(佛性泰)」

「　寰中天子勑塞外將軍令萬里掃𤇆塵威雄難比並曲中直細中麤瞎却人眼真作略掀倒禪床捋虎鬚人平不語水平不流劒去久矣徒勞刻舟權柄在手專殺活大丈夫兮淂自由(南華昺)」

「　矢在弦上不淂不發擬議蹉過箭鋒一劄(京兆府天寧璉)」

「　寶壽開堂推出僧棒頭有眼要分明滿城人瞎誰能曉今古清風匝地生(踈山如)」

「　提起須彌第一鎚電光石火太遲遲象王行處狐蹤絕獅子咆哮百獸危(徑山杲)」


「　棒頭瞎却一城人三聖撩他寶壽瞋正令只堪提一半一盲引淂眾盲行(皷山珪)」

「　養淂男兒要賭錢渾身無有寸􂅕纏是非窟裏和身入生滅門中滿口宣(正堂辯)」

「　塞北千人帳江南萬斛船菩提窩裏坐緫謂是虗傳(石菴玿)」
】

「寶壽苐二世在先寶壽為供養主壽問父母
未生前還我本來靣目來師立至夜深下語
不契翌日辭去壽曰汝何往師曰南方學佛
法壽曰汝且在此作街坊若是佛法紅塵浩
浩談說一日在市中見二人相打一人近前
打一拳云󲊛是什麼面目師覩之忽大悟歸
告寶壽壽深可之。」
【
頌曰。
「　閙市相逢兩知識面目無來太廢力粉骨碎身未足酬一句了然超百億(海印信)」

「　南北東西是處游更深歸去月如鈎春風一陣花狼籍不覺思量暗點頭(成枯木)」

「　甚妙也甚妙於此知性命擗鼻與一奉當時便打正(五祖演)」

「　十字街中六不𠬧本來面目絕踪由縱饒悟得分眀去巳落儂家苐二頭(禾山方)」

「　一拳拳倒黃鶴樓一趯趯翻鸚鵡洲幸有傍人為著力自家端坐看楊州(佛性泰)」

「　一拳打就無靣目碧眼胡僧覷不足秋來黃葉落紛紛六六反成三十六(南華昺)」


「　寶壽作街坊閙市中薦淂父母未生前恁麼無靣目最奇特大用現前無軌則(圓悟勤)」


「　春色依依柳色萋桃花猶夾杏花枝欲識本來無靣目塵中方見丈夫兒(佛鑑懃)」

「　借路經過無靣目因邪打正有拳頭衲僧門下無干涉徒用精金換淂鍮(南岩勝)」
】
「汝州西院思眀
禪師(嗣寶壽沼)僧問如何是伽藍師曰荊𣗥叢
林曰如何是伽藍中人師曰貛兒貉子。」
【
頌曰。

「　毫髮不㽞縱橫自由閫外乾坤廓落大方無
外優游明明祖師意明明百草頭裭破狐疑網截斷愛河流縱有回天力爭如直下休四衢道中淨躶躶放出溈山水牯牛(圓悟勤)」
】

「西院明在許州(聞汝州南院)出世元與同叅遂特去
相訪纔入寺了曰啟和尚某甲無可人事自
從許州來𠬧得江西剃刀一柄上和尚院曰
汝從許州來収得江西剃刀師於院手上搯
一搯院曰侍者𠬧師以袖拂一拂便行院曰
阿剌剌阿剌剌。」
【
頌曰。
「　南院門前信莫窺登臨無不喪全威許州収得江西信針芥相投只自知(海印信)」
】
「池州魯祖山教禪師(嗣灌
溪)因僧問如何是雙林𣗳師曰有相身中無
相身曰如何是無相身師曰金香爐下銕崑
崙。」
【
頌曰。
「　有相身中無相身金香爐下銕崑崙雙林別後無消息滿路風塵來往人(方菴顯)」
】

「吉州資福如寶禪師(嗣西塔穆)因陳操尚書來
師畫一圓相操曰弟子與麼來早是不著便
更畫圓相師於中著一點操曰將謂是南番
舶主師便歸方丈閉却門。」
【
頌曰。

「　團團珠遶玉珊珊馬載驢䭾上銕船分付海山無事客釣鼇時下一棬攣復云天下衲僧跳不出(雪竇顯)」

「　布漫天網鯨鼇不上水底反身波前躍浪在彼在此千里萬里不著便處却能回閉了方丈依前來雙收雙放半合
半開主賔全體用石女老黃梅(月堂昌)」

「　李公要勸張公酒却被張公罰一盃珠遶團團休錯會還家拍手笑咍咍(別峯印)」
】
「郢州芭蕉
山慧清禪師(嗣南塔湧)上堂拈拄杖曰󲊛有
拄杖子我與󲊛拄杖子󲊛無拄杖子我奪却
󲊛拄杖子靠拄杖下座。」
【
頌曰。
「　有無今古兩重關正眼禪人過者難欲通大道長安路莫𦗟崑崙說徃還(投子青)」

「　芭蕉示眾世無隣與奪縱橫不易親雨散雲𠬧何處去空令游子淚沾巾(正覺逸)」

「　󲊛有面前拈取去如無背後奪將來可憐黑漆光生底擊著千門萬戶開(保寧勇)」

「　縱奪臨機得自由相逢切忌更擡眸轉身必合知時莭擬議山藤便到頭(成枯木)」


「　芭蕉拄杖與奪直要當風眼活剎那纔昧隔生鼻孔遭他牽撮(佛智裕)」


「　有無與奪太譊訛拄杖當途不奈何好把斜橫禪椅畔免令就上長枝柯(文殊道)」


「　十字街道見成行貨擬欲啇量漆桶蹉過(徑山杲)」

「　舒無踪卷無跡日午晴空轟霹靂衲子驚迷失路頭神號鬼哭知何極(雪竇宗)」


「　趂水泛船隨泥作佛船行佛成水泥不物有拄杖𠔃與拄杖船中輕蕩槳無拄杖𠔃奪拄杖佛靣巧出相好手芭蕉眼不開塞壑填溝何處來(月堂昌)」


「　赫日光中風雷雨雹海水逆流須彌倒卓走獸飛禽懸崖撲落塞外將軍生擒活捉捋猛虎鬚折蒼龍角(南堂興)」


「　相罵饒汝接觜相唾饒汝潑水等閒摸著蛇頭拍手囉囉哩哩(卍庵顏)」

「　芭蕉舉起拄杖驚動森羅萬象蝦蟆飛過梵天眉毛元在眼上(后無着総)」

「　蠱毒之鄉水不可嘗沾他一滴渾家喪亡(肯堂充)」


「　󲊛有更須當靣與渠無背手奪將來驀然夜半化龍去黑雨烏風裂地雷(虛堂愚)」
】

「鼓山珪云五祖以拄杖子話請益白雲雲曰
要會麼多處添些子少處减些子何故神仙
秘訣父子不傳白雲和尚大似一錢為本萬
錢為利殊不知如人善博日勝日貧老禪道
多處添些子少處減些子自然到處恰好者
箇筭法極省工夫󲊛諸人要會麼。」
【
乃頌曰。

「　多添减少休那兊支移拆變加三倍平生有子不須教一回落賺自然會」
】

「芭蕉清囙僧問如何是透法身句師曰一不
淂問二不淂休曰學人不會師曰第三度來
與汝相見。」
【
頌曰。

「　休問維摩臥病城羅山空自掩光陰流沙欲渡全無難莫𦗟鶯啼在那林(投子青)」


「　一不問𠔃二不休直須識取那鈎頭再三回
首來相見急水波心輥綉毬(懶菴需)」
】




禪宗頌古聮珠通集卷第十五

禪宗頌古聮珠通集卷第十六　　　赤二
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下苐七世
  
  * 瑞岩彥(一則)
  * 羅山閑(五則)
  * 玄沙備(十九則)
  * 長慶稜(七則)
  * 保福展(六則)
  * 鏡清怤(十則)
  * 鼓山晏(三則)
  * 翠岩參(一則)
  * 太原孚(四則)

「台州瑞岩師彥禪師(嗣巖頭)師尋居丹丘瑞
岩坐磐石終日如愚每日喚主人公復應諾
乃曰惺惺著他後莫受人謾。

後有僧㕘玄
沙沙問近離甚處曰瑞巖沙曰有何言句示
徒僧舉前話沙曰一等是弄精魂也甚奇恠
乃曰何不且在彼住曰巳遷化也沙曰而今
還喚得應麼僧無對。」
【
頌曰。
「　一生長喚主人公不受人謾逈不同今日惺惺何處去滿山松栢起悲風(佛國白)」

「　彎彎新月聚三星誰信心王本自寧可笑瑞巖方丈老夜深呼喚強惺惺(祖印明)」

「　瑞岩家風喚主人公昨夜南山𧆞咬大蟲(徑山杲)」

「　一主人公死一主人公活若觧弄精魂兩頭皆透脫(鼓山珪)」

「　自呼自應巳惺惺不受欺謾理不輕池內白蓮香未巳詹前山色四時青(白楊順)」

「　瑞巖常喚主人公突出湏彌最上峯大地掀翻無覔處笙歌一曲畫樓中(天衣哲)」

「　不施棒喝喚主人公鵝王
擇乳鴨類不同(高原泉)」

「　水洗水𠔃金博金瑞巖徹底老婆心自携缾去沽村酒却著衫來作主人(無量壽)」

「　學道之人不識真只為􂐘前認識神無量刦來生死本癡人喚作本來身(無門開)」

「　磐陀漠漠秘蒼苔終日加趺兩𩯭摧縱使不曾呼喚著何嘗謾得阿師來(天目禮)」


「　風前一曲動離情調古無人和淂成自唱自斟還自飲至今猶自不惺惺(別山智)」
】
「福州羅山
道閑禪師(嗣巖頭)閩王請開堂師陞座方𠬧
歛僧伽𥠖乃曰珍重便下座閩王近前執手
云靈山一會何異今日師曰將謂是箇俗漢。」

【頌曰。
「　羅山忍後不能禁大展家風吼一音紙墨如山書莫盡衲僧休向義中尋(洞山聦)」


「　紛紛雪影耀閩天閩主欣逢倍樂然一旦春風吹大地更無一點在階前(白雲端)」

「　須彌座上歛伽𥠖海口潮音闡大機世主大檀能藻鑒靈山嘉會愈增輝(踈山如)」

「　一道直如弦千古應無對縱有囓鏃機髑髏成粉碎(栢堂雅)」


「　瑞世優曇見最難異香浮動曉風寒自非世主垂青眼却作閑花野草看(寶葉源)」
】
「羅山初
謁石霜問起滅不停時如何霜云直須寒灰
枯木去一念萬年去凾蓋乾坤去純清絕點
去師不契後謁巖頭理前問頭喝曰是誰起
滅師於此大悟。」
【
頌曰。
「　斫斷老葛藤打破狐
狸窟豹披霧而變文龍乘雷而換骨咄起滅紛紛是何物(天童覺)」

「　是誰起滅就窠打刼擊殺烏龜救淂跛鼈(六岩輝)」

「　起滅不停誰解看當機一拶透重關東西緫是長安路蕩蕩無拘自徃還(無凖範)」

「　冷水點沸湯舌頭不出口可惜老巖頭慈悲成過咎(石田薰)」
】
「羅山在
禾山遊同行矩長老出門次師把拄杖向前
一攛矩無對師曰石牛攔古路一馬勿雙駒
後有僧舉似踈山山曰石牛攔古路一馬生
三寅。」
【
頌曰。
「　春有百花夏有熱秋有凉風冬有雪若無閒事掛心頭便是人間好時節(照堂一)」

「　不􂎆門前路春歸又一年落花紅滿地芳草碧連天(鼓山珪)」

「　出門握手話分携古道迢迢去莫追却笑波心遺劒者區區空記刻舟時(徑山杲)」
】
「羅山一日問巖頭和尚三十年
前在洞山來又不肯洞山是否頭曰是又問
和尚豈不是承嗣德山又不肯德山頭曰是
師曰不肯德山即且置只如洞山有什麼虧
欠處頭良久曰洞山好佛只是無光師便禮
拜。」
【
頌曰。
「　一箇銕額銅頭一人三頭六臂二俱借人鼻孔却與洞山出氣(南岩勝)」

「　不肯宗師滿大唐羅山禮拜錯啇量洞山無佛人難措慚愧岩頭口放光(卍菴顏)」
】
「羅山因無軫上
座問秖如巖頭道洞山好佛秖是無光未審
洞山有何虧缺便道無光師召軫軫應諾師
曰灼然好箇佛秖是無光曰大師為甚麼撥
無軫話師曰甚麼處是陳老師撥󲊛話處快
道快道軫無語師打三十棒趂出軫舉似招
慶慶一夏罵詈至夏末自來問師乃分明舉
似慶便作禮懺悔曰洎錯恠大師。」
【
頌曰。
「　格外談驚人句懵懂禪和徒指注酌然好箇佛無光言下迷宗空自忙頼有知音招慶在譊訛一夏為雌黃雌黃出暗寫愁膓寄知識(佛性泰)」
】
「福州玄沙師備禪師(嗣雪峯)示眾曰諸
方老宿盡道接物利生且問汝只如盲聾瘂
三種病人汝作麼生接若拈鎚竪拂他眼且
不見共他說話耳又不聞口復瘂若接不淂
佛法盡無靈驗時有僧出曰三種病人和尚
還許人啇量否師曰許汝作麼生啇量其僧
珍重出師曰不是不是有僧持此語請益雲
門門曰汝禮拜著僧禮拜起門以拄杖挃僧
退後曰汝不是患盲復喚近前來僧近前門
曰汝不是患聾門曰還會麼曰不會門曰汝
不是患瘂其僧於此有省。」
【
頌曰。
「　盲聾瘖瘂杳絕機冝天上天下堪笑堪悲離朱不辨正色師曠豈識玄􂅕爭如獨坐虗牎下葉落花開自有時復云還會麼無孔鐵鎚(雪竇顯)」

「　退後近前兼對辯相逢邂逅難回面春風驀地
撼庭前還見落花千萬片(白雲端)」

「　雲門老子手親眼親因風吹火不費精神盲者便視聾者便聞雖然無語掛在口唇三種病人一種法門(佛鑑懃)」

「　盲聾瘖瘂接不得玄沙枉費閒心力扁鵲盧醫拱手歸三人俱是膏肓疾(鼓山珪)」

「　玄沙三種病人語透出雲門六不𠬧莫待是非來入耳從前知巳返為讎(徑山杲)」

「　權生聾瞽瘂𤸷􂾹要顯吾宗驗作家金剛截銕如泥碎透金纔動失玄沙(汾陽昭)」

「　欲知三種人應用理常新未有纖毫法能為中外塵(永明壽)」

「　一二三見聞覺更是誰頓銷爍花簇簇處鷓鴣啼草薰薰時鴛鴦飛玄沙老玄沙老頼遇當年欠一著諦當之言徒唯然中間樹子半零落(翠巖真)」

「　玄沙三種接人諸人口耳現在不要開眼尿床特地移山塞海花裏幽禽語不休風光滿地誰人買(塗毒䇿)」

「　玄沙三種病人有理不在高聲引得香嚴老子却來樹上懸身(龍門遠)」

「　玄沙以毒出人毒三種病人同一屋堪笑雲門老古錐河裏失錢河裏摝(或菴體)」

「　盲聾瘖瘂不相干莫被玄沙恣熱謾一句與君重剖露老君頭戴楮皮冠(晦室明)」

「　聾肓瘖瘂捉敗了也更問如何聾肓瘖瘂(月林觀)」

「　曲設多方驗作家有誰親見老玄沙耳聾口瘂眼睛瞎五濁眾生數似𢊆(橫川珙)」
】

「玄沙見僧來禮拜乃曰禮拜著因我淂禮拜
汝。」
【
頌曰。
「　拜我得禮󲊛自笑沒道理豈獨玄沙翁天下人不是(覺海元)」

「　因我得禮󲊛扶倒又扶起要行即便行要止即便止(寶峯明)」

「　夫子不識字達磨不會禪玄沙無此語切莫妄流傳(徑山杲)」

「　利刀自斷命根不要依草附木若有一法與人永入拔舌地獄(鼓山珪)」

「　因我得禮󲊛牽牛去飲水岸上蹄踏蹄水中觜對觜(高菴悟)」

「　因我得禮󲊛崑崙臥潭底雖然浪拍天身上無滴水(雪堂行)」

「　因我淂禮󲊛分明好慚愧玄沙不是癡咄開眼休瞌睡(照堂一)」


「　說󲊛說我轉見話墮大地眾生元無一箇(典牛游)」

「　老鼠咬生銕十分滋味別猫兒左右看嚥唾也不徹(正堂辯)」

「　因我得禮󲊛窮源須到底九九八十一閻羅王是鬼(卍菴顏)」

「　因我淂禮󲊛事從叮囑起誰知白蘋風不在秋江裏(天目禮)」

「　囙我得禮󲊛莫放屁撒屎帶累天下人錯認自家底(蒙菴聦)」
】
「玄沙一日普請徃海
坑斫柴見一虎僧曰和尚虎師曰是汝虎歸
院後僧問適來見虎云是汝未審尊意如何
師曰娑婆世界有四重障若人透淂許汝出
陰界東禪齊曰上座古人見了道我身心如
大地虛空如今人還透淂麼雪竇云要與人
天為師前面端的是虎。」
【
頌曰。
「　前虎後虎急
須看取凜烈威風生獰爪距今古樵人不回顧喪身失命知何數若回顧雄雄坐斷山前路(佛慧泉)」

「　猛虎當途獨振威爪上真箇利如錐可憐不覺亡身者碎骨収來良可悲(保寧勇)」

「　宗師方便大慈悲是汝之言寔古錐萬里神光騰頂後肯將生死嚇愚癡(龍門遠)」

「　欲識玄沙虎覿面是誰覩直下透牢關全機超佛祖(禾山方)」

「　玄沙見虎是汝多少人明自巳色聲逼滿太虗有底纖毫依倚(永明壽)」

「　老玄沙太饒舌覿面明明重漏泄衲僧於此便承當驗來未免眼中屑屑屑誰甄別火發新羅燒脚熱(海印信)」

「　山中有虎人世上有人虎常磨笑裏刀利牙爪可怖寄語花狸奴莫教渠上樹(慈受深)」

「　前靣有虎元來是汝更問如何冤苦冤苦(月堂昌)」
】
「玄沙一日遣僧送書上雪峯和尚
峯開緘唯白紙三幅問僧會麼曰　峰曰
不見道君子千里同風僧回舉似於師師曰
遮老和尚蹉過也不知。」
【
頌曰。
「　故遣馳書通遠信不干文字示家風回來却報玄沙語蹉過分明理更封(汾陽昭)」

「　玄沙封白紙雪老却同風嗟過人難會古曲調不同(真如喆)」

「　玄沙封白紙雪老把火披元來不識字白日走須彌(雲蓋智)」

「　玄沙象骨眼睛烏白紙三番便當書千里同風多錯會一條拄杖兩人扶(慈受
深)」

「　􂎆翻漁艇承家業笑出蘆花月地闊天長三幅紙同風千里為誰宣(佛心才)」

「　白紙三張通信去展開千里却同風陽春轉入胡笳曲不是風吹別調中(佛性泰)」

「　三番白紙問寒暄千里同風月滿船奪淂高標全用處盤蛇口內打鞦韆(丹霞淳)」

「　白紙連封寄雪峯雪峯由是喜同風中間蹉過無人識齋後江城打暮鍾(佛陀遜)」

「　白紙馳來上雪峯雪峯千里却同風玄沙蹉過人難會熨斗煎茶銚不同(真凈文)」

「　鵽𩾗夜夜連聲呌月下同人不忍聞啼淂血流無用處不如緘口過殘春(文殊道)」


「　三張白紙千里同風宗師蹉過衲子迷踪金烏飛出海門東風從虎𠔃雲從龍(野雲南)」

「　千里同風見不差僧持此語報玄沙不知蹉過如何也莫是玄沙蹉過他(橫川珙)」
】
「玄沙因雪
峯召曰備頭陀何不徧叅去師曰達磨不來
東土二祖不徃西天雪峯然之。」
【
頌曰。
「　驀然趯倒便知休百粵青山更不游從此七閩江上月至今空照釣漁舟(佛國白)」

「　釣魚船上謝三郎趯倒須彌返故鄉應笑途中未歸客伶俜旅泊向他邦(本覺一)」

「　未離閩底巳還家纔跨飛鳶又眼花堪笑曾郎更心毒烏籐輕放老玄沙(遯菴演)」
】
「玄沙南游莆田縣排百戲迎
接來日師問小塘長老昨日許多喧閙向什
麼處去也塘提起衲衣角師曰料掉沒交涉
法眼別云昨日有多少喧閙法燈別云今日
更好笑。」
【
頌曰。
「　夜壑藏舟澄源著棹魚龍未知水為命折筯不妨聊一攪玄沙師小塘老凾蓋箭鋒探竿影草潛縮也老龜巢蓮游戲也華鱗弄藻(天童覺)」

「　今日靜愀愀昨日閙啾啾風定花猶落鳥鳴山更幽(北磵簡)」

「　人前提起袈裟角堪笑無端露醜惡二老風流出當家未明向上那一著(無際𣲖)」
】
「玄沙問鏡清教
中道菩薩摩訶薩不見一法為大過失且道
不見什麼法清指露柱云莫是不見遮箇法
麼師曰浙中清水白米􂐘汝喫佛法未會在。」

【頌曰。
「　雪老門高兒女盛又能情重貴天倫把家幹蠱雖相似也有貪盃落草人(虗堂愚)」


「　密機深設穽利刃疾交鋒汗馬無人識重論蓋代功(東叟穎)」
】
「玄沙因鏡清問學人乍入業
林乞師指箇入路師曰還聞偃谿水聲否曰
聞師曰是汝入處。」
【
頌曰。
「　從這裏入頭上脚下俱濕雖然通淂咽喉未免一場氣息風浙浙浪悠悠清風何處起人在木蘭舟(佛慧泉)」

「　一滴偃溪水四海少人聞直饒玄會淂也是弄精魂(法雲秀)」

「　天生碧眼崑崙兒有藝過人自不知幾度黑風翻大海波心出沒自閒嬉(白雲端)」

「　風飄碎玉千峯雪雨滴岩花萬國春堪
聽偃溪流水意潺潺終日不聞聞(羅漢南)」

「　投老玄沙付鏡清返聞來聽偃溪聲如今洗耳滄浪在誰肯臨流便濯纓(旻古佛)」

「　滔滔無問說只為太親切有誰曾共聞山河齊漏泄(楚安方)」

「　玄沙指示太深深引線須憑一寸針聞與不聞門外語勸君休向偃溪尋(文殊道)」

「　乾坤獨立從這裏入風吹不著雨打不濕(月林觀)」

「　一𣲖寒泉下翠微玄沙拈出為真機鏡清雖向聞中入流水何曾洗是非(銕山仁)」
】
「玄沙
因叅次聞燕子聲乃曰深談實相善說法要
便下座時有僧請益曰某甲不會師曰去誰
信汝。」
【
頌曰。
「　紫燕飛來繞畫梁深談實相響浪浪千言萬語無人會又逐流鶯過短墻(本覺一)」

「　薄宦奔南北長憐客路塵濛濛烟雨裏深憶故園春(延壽慧)」

「　殺活交馳千聖不共救淂眉毛失却鼻孔(空叟印)」
】
「玄沙因僧問如何
是學人自已師曰用自已作麼雲門云沒量
大人被語脉裏轉却僧問如何是學人自已
門云忽然路上有人喚衲僧齋󲊛也隨分淂
飯喫。」
【
頌曰。
「　是󲊛自已莫相鈍置衲子兩兩三三秪道早眠晏起(大中隆)」

「　玄沙驢前雲門馬後更問如何合取狗口(雪菴瑾)」
】
「玄沙因僧
問如何是清淨法身師曰膿滴滴地。」
【
頌曰。

「　滴滴通身是爛膿釣魚船上顯家風時人只
看􂅕綸上不見蘆花對蓼紅(天衣懷)」

「　膿滴滴地金色光法身全體露堂堂釣螺江上曾分化一葉漁舟泛渺茫(楊無為)」

「　清淨法身無可比病後依前滴滴膿燕鴻呌斷秋光老落葉飄來一樣紅(懶菴樞)」

「　滴滴通身是爛膿更無一點落西東若言不是知音者未免風吹別調中(高峯妙)」
】
「玄沙因僧侍次以柱杖指靣前
地上一點白問曰還見麼曰見師如是三問
其僧三云見師曰󲊛也見我也見為什麼道
不會。」
【
頌曰。
「　󲊛見我見十分成現打破荊𣗥林方知無背靣一點從教徹古今黑白未分何處辨」
】
「玄沙因僧問如何是親切底事師
曰我是謝三郎。」
【
頌曰。
「　本是釣魚船上客偶除鬚髮著袈裟祖佛位中留不住夜來依舊宿蘆花(雪竇顯)」

「　親伸端的問君言莫比流沙少室傳昨夜鴈回雙嶺後謝家人立月明前(投子青)」

「　閩山滄海浪悠悠父子生涯一釣舟忽尓􂎆翻深猛省大家𠬧拾去來休(草堂清)」


「　杪秋時節水雲鄉千頃蘆花未著霜江景不將零碎賣一時分付謝三郎(祖印明)」

「　蕭蕭蘆葦映江流獨棹孤蓬漾小舟細雨斜風渾不顧一心只在釣竿頭(笑翁堪)」
】
「玄沙示眾曰若
論此事喻一片田地四止界分結契賣與諸
人了也只有中心樹子猶属老僧在。」
【
頌曰。

「　萬事由王老師樹子未属󲊛在廣額屠兒成佛二祖大師償債(鼓山珪)」

「　祖父田園都賣了四邊界至不曾留柰何由有中心樹惱亂春風卒未休(徑山杲)」

「　祖父田園俱属我中間樹子豈由他連枝帶葉和根拔要見兒孫意氣豪(遯菴演)」

「　玄沙曾指上頭關四海禪流覺未閑惟有漢朝天子貴彭城垓上信旗還(姜山愛)」
】

「玄沙曰亡僧面前正是觸目菩提萬里神光
頂後相。」
【
頌曰。
「　嶺中奇特是玄沙垂語諸方不易加亡僧靣前真心驗後人子細莫周遮(石門聦)」

「　亡僧雖不是亡僧既是菩提道自通若更二途斟酌會非但無知兼耳聾(般若柔)」


「　就中至直是玄沙觸目全真話不􂎌亡者靣前親證驗更無偏黨絕周遮藂林浩浩爭唇吻恰似虗空捉幻花(汾陽昭)」
】
「天衣懷云亡僧
靣前即且置只如活人背後底是箇甚麼。」
【
頌
曰。
「　且置亡僧靣前事活人背後若為逢自從打破雲南國直至如今塞北通(本覺一)」
】
「玄
沙云萬里神光頂後相沒頂之時何處望事
巳成意巳休此箇來踪觸處周智者聊聞猛
提取莫待須臾失却頭。」
【
頌曰。
「　神光頂後照無邊萬里區區豈足言若問玄沙端的意霜天夜半髑髏寒(本覺一)」
】
「玄沙嘗訪三斗菴主
纔相見主曰莫恠住山年深無坐具師曰人
人盡有為什麼菴主無曰且坐喫茶師曰菴
主元來有在。」
【
頌曰。
「　傍菴來徃路相通步步相隨躡去蹤山遠年深人不到一溪流水質長松(率菴琮)」
】
「玄沙見鼓山來作一圓相山曰
人人出者箇不淂師曰情知󲊛向驢胎馬腹
裏作活計曰和尚又作麼生師曰人人出者
箇不淂曰和尚恁麼道淂某甲為什麼道不
淂師曰我淂汝不淂。」
【
頌曰。
「　作者好求無病藥馬腹驢胎何處著鼓山當日可憐生鼻孔遭人白拈却(本覺一)」
】
「玄沙見三人新到鳥打普
請鼓三下郤歸方丈新到具威儀了亦去打
普請鼓三下郤入僧堂久住來白云新到輕
欺和尚師曰打鍾集眾勘過大眾集新到不
赴師令侍者去喚新到纔出僧堂郤於侍者
背上拍一拍云和尚喚󲊛侍者至師處新到
便歸堂久住乃問和尚何不勘新到師曰我
與󲊛勘了也最菴印云可惜放過這僧乃。」
【
頌
曰。
「　玄沙明修棧道新到暗度陳倉夜行各不相投投明共到咸陽嚴號令按條章明明四海清如鏡更於何處覔邊疆」
】

「福州長慶慧棱禪師(嗣雪峯)與保福遊山福
問古人道妙峯山頂莫即遮箇便是也無師
曰是即是可惜許僧問鼓山只如稜和尚恁
麼道意作麼生山曰孫公若無此語可謂髑
髏徧野白骨連山。」
【
頌曰。
「　因上高巖到頂頭僧人致問巳圓周是即便是可惜許只恐同音別處游(汾陽昭)」

「　妙峯孤頂草離離拈淂分明付與誰不是孫公辨端的髑髏著地幾人知(雪竇顯)」

「　八萬四千非一一七金山內海滔滔妙高峯頂平如掌誰把長竿釣巨鼇(草堂清)」

「　携手相將孰共行目前唯覩妙高山雲泥不隔來時路付與兒孫觸處看(佛心才)」

「　囓鏃交鋒是作家不孤來問這些些知時及節因行事可惜茲人返嘆嗟(般若柔)」

「　是即是𠔃可惜許擬心早涉三千里行人念路客思家達磨杖頭挑隻履(獃堂定)」

「　妙高孤頂忽登臨浩浩無風白浪深除却鏡清長慶外此時誰更是知音(寶葉源)」
】
「長慶因僧問如何是正法眼師曰有
願不撒沙保福云不可更撒也。」
【
頌曰。
「　願力山高豈足誇藏身露影數如麻若非保福親曾見誰信稜公更撒沙(寶葉源)」
】
「長慶曰緫似今
日老胡有望保福云緫似今日老胡絕望。」
【
頌
曰。
「　天高鳴鴈侵雲舉地肅𧉨螿入草鳴渾是一秋風景裏客愁幾逐異鄉情(東叟穎)」
】
「長
慶上堂撞著道伴交肩過一生叅學事畢。」
【
頌
曰。
「　驀路相逢交臂過眉毛趯起莫蹉跎平生叅學明何事悟了寧消一剎那(本覺一)」
】
「長
慶因僧問如何淂不疑不惑去師乃展兩手
僧不進語師曰汝更問我與汝道僧再問師
露膊而坐僧禮拜師曰汝作麼生會曰今日
風起師曰恁麼道未定人見觧汝於古今中
有甚麼節要齊得長慶若舉淂許汝作話主
其僧但立而已師却問汝是甚麼(處人)曰向北
人師曰南北三千里外學妄語作麼僧無對。」

【頌曰。
「　展手之時萬仞摧枯河無水月無來若疑別問龐居士石女黃梅誰共陪(投子青)」
】

「長慶因僧問有問有荅賔主歷然不問不荅
時如何師曰相逢盡道休官去林下何曾見
一人。」
【
頌曰。
「　人人盡道我心休問著何曾有地頭口說心違謾自已業河迅速任漂流(智門祚)」
】
「長慶因僧問眾手淘金誰是淂者師曰
有伎倆者淂曰學人還淂也無師曰大遠在。」

【頌曰。
「　眾手淘金淂者誰纖塵窒礙豈能為洪波浩渺黃金遠四事無成空手歸(智門祚)」


「　眾手淘金誰可得巧有伎倆必能克陏侯淂珠聞京西卞和獻玉在河北(湛堂凖)」
】
「漳州保
福從展禪師(嗣雪峯)長慶云寧說阿羅漢有
三毒不說如來有二種語不道如來無語只
是無二種語師曰作麼生是如來語曰聾人
爭淂聞師曰情知和尚向苐二頭道慶却問
作麼生是如來語師曰喫茶去雲居錫云什
麼處是長慶向苐二頭道處。」
【
頌曰。
「　頭兮苐
一苐二臥龍不鑒止水無處有月波澄有處無風浪起稜禪客稜禪客三月禹門遭點額(雪竇顯)」

「　如來語為君舉任是聾人淂聞未免和泥合土喫茶保福亦憨癡似向雷門撾布鼓(佛慧泉)」

「　不說如來二種語三三為九須重數何謂聾人爭淂聞狐裘未免還移主(白雲端)」

「　無是無非歸掌握有聞有見隔關山始知一種如來語不在世人情解間(佛鑑懃)」

「　苐一頭苐二頭清風明月兩悠悠將軍戰馬今何在野草閒花滿地愁(南華昺)」

「　撞墻撞壁曲不藏直摘葉拈花與儉寧奢羅漢有三毒如來有二語聾人爭淂聞依舊喫茶去保福老保福老銕眼銅睛還失了(月堂昌)」

「　便恁喫茶去還知苐二頭可憐長慶老特地一場愁(寶葉源)」
】
「保福因雪峯上堂曰諸上座望州亭與汝
相見了也烏石嶺與汝相見了也僧堂前與
汝相見了也師舉問鵝湖僧堂前相見即且
置秖如望州亭烏石嶺甚麼處相見鵝湖驟
步歸方丈師低頭入僧堂。」
【
頌曰。
「　望州烏石與堂前相見相逢萬萬千唯有鵝湖并保福此時相見解推遷(汾陽昭)」

「　望州烏石常相見何故禪人却背違保福鵝湖雖淂意埋兵曾未展鏘旗(海印信)」

「　登山過水幾區區特地相逢問道途堪笑華山陳處士長安路上倒騎
驢(大洪遂)」

「　密密堂堂早二三本來無物更何堪癡人見了生歡喜作者相逢滿靣慚(龍門遠)」

「　望州烏石與僧堂業識茫茫不可當提起衲僧拄杖子五湖四海沸如湯(徑山杲)」

「　藕􂅕引鯨鼇針鋒輥芥投望州烏石嶺未唱巳先酬大唐擊鼓新羅舞覿面相呈不相覩(圓悟勤)」

「　望州烏石僧堂前驟步低頭隔大千若是咬人師子子返身不在草頭邊(一翁如)」
】
「保福
因僧問雪峯平生有何言句淂似羚羊掛角
時師曰我不可作雪峯弟子不淂。」
【
頌曰。
「　人前慣出手退三添作九有眼未嘗看無家自能走雪峯之句羚羊挂角作他弟子沒來由龍蛇陣上看謀畧(月堂昌)」

「　雪峯未審何言句淂似羚羊掛角時拊擊自然皆率舞不須羗管隔雲吹(虛堂愚)」
】
「保福問僧殿裏底是甚麼
曰和尚定當有師曰釋迦佛曰和尚莫謾人
好師曰却是汝謾我又問飯頭鑊闊多少曰
和尚試量看師以手作量勢曰和尚莫謾某
甲師曰却是汝謾我又問僧汝作甚麼業來
淂恁麼長大曰和尚短多少師蹲身作短勢
曰和尚莫謾人好師曰却是汝謾我又問僧
汝名甚麼曰咸澤師曰忽遇枯涸時如何曰
誰是枯涸者師曰我是曰和尚莫謾人好師
曰却是汝謾我。」
【
頌曰。
「　保福四謾人其中道
理親兩兩從頭舉雙雙句後明若也更不會新羅打鐵丁(洞山聡)」

「　竿木隨身老作家逢場作戲更難加謾人謾我無人會水長船高眼裏沙(雪竇顯)」

「　一箇人謾四箇人四人謾一一謾親思量一代謾人漢遞代相謾謾殺人(佛國白)」

「　一般見淂有多般若也謾他實自謾要識展公端的處水闊山高天色寒(東林緫)」

「　保福從來不謾人問著禪流緫及身浴鑊量來闊多少兩長一短是誰真(堅)」
】
「保福因僧侍
立問曰汝恁麼麤心曰甚麼處是某甲麤心
處師拈一塊土度與僧曰拋向門前著僧拋了
却來曰甚麼處是某甲麤心處師曰我見築
著磕著所以道汝麤心。」
【
頌曰。
「　晨朝有粥齋時飯展鉢開單飽便休築著磕著如薦淂不風流處也風流(尼無著緫)」
】
「保福與甘長老相
看鄭十三娘纔坐定師乃問承聞十三娘子
叅見溈山是否曰是師曰溈山遷化向甚麼
(處去)鄭起身偏床而立甘曰閑時說禪口似懸
河何不道取鄭曰鼓這兩片皮堪作甚麼甘
曰不鼓這兩片皮又作麼生鄭曰合取狗口。」

【頌曰。
「　溈山遷化絕音容趯起眉毛何處去十三娘子側身時放出金毛師子子(南堂興)」

「　禪禪鄭十三娘握玉鞭正法眼更叅三十年(南岩勝)」
】

「杭州龍𠕋寺道怤禪師(即鏡清嗣雪峯)僧問學
人未達其原請師方便師曰是什麼原曰其
原師曰若是其原爭受方便僧禮拜退後侍
者問曰和尚適來莫是成他問否師曰無曰
莫是不成他問否師曰無曰未審畢竟意作
麼生師曰一點水墨兩處成龍(其原一作其源)。」
【
頌曰。

「　成龍兩處若為分碧眼黃頭笑未聞莫恠鏡清多意氣他家曾謁聖明君(正覺逸)」

「　鏡水平湖碧湛然茫茫曾未達其源王維妙手堪圖畫一點成龍兩處全(保寧勇)」

「　手把空行未是難難中難是問其源其源未達柰何也且看成龍點下分(雲溪恭)」

「　學人未問指其源句裏明機好細觀自語不能知落處煩他我作費言端(本覺一)」

「　冰稜鎻斷長河口不見人從鳥道來一陣風回脩竹裏玉闌干上雪成堆(心聞賁)」

「　源泉混混望無涯澄湛平如鏡靣開兩處成龍一點墨幾人換却眼睛來(寶葉源)」
】

「鏡清問僧門外什麼聲曰雨滴聲師曰眾生
顛倒迷已逐物和尚作麼生師曰洎不迷已
曰洎不迷巳意旨如何師曰出身猶可易脫
體道應難。」
【
頌曰。
「　虛堂雨滴聲作者難酬對若謂曾入流依前還不會會不會南山北山轉霶霈(雪竇顯)」

「　是甚麼聲雨滴浩浩迷已逐物眾生顛倒(楊無為)」

「　簷前雨滴聲正在眼中鳴貪他簑笠者失却舊茅亭(長靈卓)」

「　順流逆
流轉物物轉良哉觀音快逢其便出身脫體自分明門外依前雨滴聲(圓悟勤)」

「　明頭便打暗裏閃過盡底活時死中要坐門外簷間雨滴聲眾生顛倒逐迷情可憐洎不迷己處出得身來體未明(月堂昌)」

「　簷頭雨滴階前地濕法法現成人信不及更問如何長江水急(慈受深)」

「　簷頭雨滴聲歷歷太分明若是未歸客徒勞側耳聽(白楊順)」

「　門外依然雨滴聲万般巧說爭如實平生心膽向人傾相見還同不相識(卍菴顏)」

「　直下全提是鏡清脫難出易語分明這僧更是能親切聽得簷頭雨滴聲(寶葉源)」
】
「鏡清問僧門外是甚麼聲曰蛇齩蝦蟆聲
師曰將謂眾生苦更有苦眾生。」
【
頌曰。
「　將謂眾生苦更有苦眾生相見易得好共住難為人(卍菴顏)」
】
「鏡清問僧門外什麼聲曰鵓鳩聲
師曰欲得不招無間業莫謗如來正法輪。」
【
頌
曰。
「　聞聲見色非聞見見色聞聲是見聞欲得不招無間業莫謗如來正法輪(卍菴顏)」
】
「鏡清
因僧問聲前絕妙請師指歸師曰許由不洗
耳曰為甚麼如此師曰猶繫脚在曰某甲秖
如此師意又如何師曰無端夜來鴈驚起後
池秋。」
【
頌曰。
「　飄風揚塵落花流水聲前絕妙無處著觜驚起後池秋許由不洗耳容貌好西施開唇不露觜(方菴顯)」
】
「鏡清因僧問學人
啐請師啄師曰還得活也無曰若不活遭人
恠笑師曰也是草裏漢。」
【
頌曰。
「　古佛有家風對揚遭貶剝子母不相知是誰同啐啄啄覺猶在殼重遭撲天下衲僧徒名邈(雪竇顯)」


「　語見人心苗見地　頭痛痒喝如聾諸方開口不同用寶印全機繼祖風(佛國白)」

「　啐啄之機不謬傳軒轅寶鑑正當軒萬緣喪盡泥中土四海澄清月在天本分鉗鎚須煆煉自家爐􂿛且磨研相逢莫問㕘玄事此去西天萬八千(佛鑑懃)」

「　河目海口釘觜銕舌雞宿鳳巢素非其鴨直饒啐啄同時未免當頭一劄(佛性泰)」
】
「鏡清因僧問(如何)是大道之源師曰􂐘這
裏流出。」
【
頌曰。
「　從這裏流出滔滔無盡曰巨浪湧千尋誰知無一滴(無凖範)」
】
「鏡清一日
於僧堂前自擊鍾曰玄沙道底玄沙道底僧
問玄沙道甚麼師畫一圓相僧曰若不久㕘
爭知與麼師曰失錢遭罪雪竇云洎被打破
蔡州圜悟云爛泥裏有硬剌。」
【
頌曰。
「　鏡清湖心拋一餌錦鱗躍浪上鈎來幾乎掣斷竿頭線引得傍觀下釣臺(石溪月)」
】
「鏡清問雪峯
古人有言峯便倒臥良久起曰問甚麼師再
問峯云虛生浪死漢。」
【
頌曰。
「　尋常愛客恨無來及至人來懶話陪空臥早知眠不當虗勞紅熖落寒灰(投子青)」
】
「鏡清因僧問新年頭
還有佛法也無師曰有曰如何是新年頭佛
法師曰元正啟祚萬物咸新曰謝師荅話師
曰鏡清今日失利。」
【
頌曰。
「　七寶盃酌蒲萄酒金花紙寫清平詞春風院靜無人見閒把君王玉笛吹(心聞賁)」

「　新年佛法荅云有小盡依前二十九玉麟掣斷黃金勒󷕕向雲中大哮吼(懶菴樞)」
】
「又僧問眀教寬新年頭還有佛
法也無師曰無曰日日是好日年年是好年
為甚󷕕無師曰張公喫酒李公醉曰老老大
大龍頭蛇尾師曰眀教今日失利。」
【
頌曰。

「　新年佛法荅云無會得依前在半途誰把扁舟清夜笛月眀吹過洞庭湖(懶菴樞)」


「　新年佛法播真風笑殺街頭賀嵗翕三級浪高何處去謾將雙劒定雌雄(雪堂行)」
】

「南堂興云鏡清道有時失利眀教道無亦失
利且道譊訛在什麼處。」
【
頌曰。

「　新年景物漸舒蘇佛法徒勞問有無得失是非都喪󷕕波斯鼻孔自來麤(建隆原)」


「　穩密田地神通游戲佛法新年頭有無俱失利一槩等虗空豈容立巴鼻草上之風祖令行誰云雷罷不停聲(圓悟勤)」


「　新年佛法鏡清有須信親言出親口新年佛法眀教無西天鬍子沒髭鬚可笑兩󷄂同失利南海波斯失却鼻太平今夜太郎當還如
雪上更加霜嵗寒孫臏􂊂却劒釣魚舡上謝三郎(佛鑑懃)」
】
「福州鼓山興聖
神晏國師(嗣雪峯)一日㕘雪峯峯知其緣熟
忽起搊住曰是什麼師釋然了悟亦忘其了
唯舉手搖曳而巳峯曰子作道理邪曰何道
理之有峯審其懸解撫而印之。」
【
頌曰。

「　驀被曾郎搊著胷平生途路忽然窮無端擡手輕搖曳笑倒南方大頂峯(竹屋蕳)」
】
「皷山上
堂垂語曰鼓山門下不淂咳嗽時有僧咳嗽
一聲師曰作甚麼曰傷風曰傷風即得。」
【
頌曰。

「　遼空一箭九重城雪老門風儘有聲見說禁班宣號令那邊渾不許人行(虗堂愚)」
】
「鼓
山有偈示眾曰直下猶難會尋言轉更􂎌若
論佛與祖特地隔天涯師舉問僧汝作麼生
會僧無語乃謂侍者曰某甲不會請代一轉
語者曰和尚與麼道猶隔天涯在僧舉似師
師喚侍者問汝為這僧代語是否者曰是師
便打趂出院。」
【
頌曰。
「　國師之子太慈悲入草何如出草時射透九重聖箭子依前特地隔天涯(石溪月)」
】
「明州翠岩令㕘禪師(嗣雪峯)上
堂曰今夏與諸兄弟語論看翠岩眉毛還在
麼(此依傳燈所載五燈會元典傳燈異乃曰)一夏與兄
弟東語西話看翠岩眉毛在麼長慶云生也
雲門云關保福云作賊人心虗翠岩芝云為
眾竭力禍出私門。」
【
頌曰。
「　翠岩示徒千古無對關字相酬失錢遭罪老倒保福抑揚難得嘮嘮翠岩分明是賊白珪無玷誰辨真假長慶相諳眉毛生也(雪竇顯)」

「　青山岌岌緣水滔滔穿過鼻孔落盡眉毛(大洪遂)」

「　作賊保福擔枷過狀生也長慶迷真逐妄掩關雲門秋江月亮老倒翠岩眉在眼上(死心新)」

「　金鎚血色透雲袍閫外威權膽氣豪打破魔王山鬼窟碧潭深處釣鯨鼇(南堂興)」

「　天魔謗佛桀犬吠堯巍巍大人聖德可昭(蒙菴岳)」

「　萬鈞之弩射何人箭未離弦已喪身帶累盲龜失浮木欲來火裏透金塵(伊菴權)」

「　發言先要心無愧為事應須理處長莫學里閭無信者從朝至暮錯啇量(虛堂愚)」
】
「太原孚上座(嗣雪峯)鼓山問
父母未生時鼻孔在什麼處師曰老兄先道
曰如今生也汝道在什麼處師不肯山却問
作麼生師曰將手中扇子來山與扇子再徵
之師默置山罔測乃敺之一拳。」
【
頌曰。
「　父母未生前鼻孔在何處藂林老作家俱昧藏身句鼓山雖見機未免撑門戶搖扇太原孚播弄閒家具山中春色深飛花落無數(佛慧泉)」


「　父母未生前生也只如然一般拈掇能奇特直下渾如火裏蓮輝今耀古極妙窮玄大可憐清風長滿座一念八千年(圓悟勤)」

「　高安灘
頭百雜碎象骨峯前眼搭癡敢道鼓山無鼻孔藂林千古笑嘻嘻(正堂辯)」
】
「孚上座叅雪峯
峯聞乃集眾師到法堂上顧視雪峯便下看
知事明日却上禮拜曰某甲昨日觸忤和尚
峯曰知是般事便休。」
【
頌曰。
「　李廣將軍古今無對深入虜庭全身遠害不動干戈贏小㨗至今邊塞嘉聲在(海印信)」

「　雪峯集眾待孚公上堂一顧便西東明日却云曾觸忤公案從來是幾重(本覺一)」

「　針頭削銕牛背拔毛多將少使冷作熱燒直上法堂便下去觸忤和尚重觧註知是般事休便休茫茫塞壑與填溝(月堂昌)」

「　壯氣如虹上法堂就籬縛犍恰相當若言觸忤老和尚雪上無端又著霜(岩玉)」
】

「孚上座初在楊州光孝事講涅槃經有禪者
阻雪因徃𦗟講至三因佛性三德法身廣談
法身妙理禪者失笑師講罷請禪者喫茶曰
某甲素志狹劣依文觧義適蒙見笑且望見
教禪者曰實笑座主不識法身師曰如此解
說何處不是曰請座主更說一遍師曰法身
之理猶若太虗竪窮三際橫亘十方彌綸八
極包括二儀隨緣赴感靡不周徧曰不道座
主說不是秖是說得法身量邊事實未識法
身在師曰既然如是當為我說曰座主還信
否師曰焉敢不信曰若如是座主輟講旬日
室內端然靜慮収心攝念善惡諸緣一時放
却師依所教從初夜至五更聞鼓角聲忽契
悟扣禪者門曰阿誰師曰某甲禪者咄曰教
汝傳持大教代佛說法夜來為甚麼醉酒臥
街師曰禪德自來講經將生身父母鼻孔𢬆
捏從今已去更不敢如是曰且去來日相見
師遂罷講徧歷諸方。」
【
頌曰。

「　一曲單于風引長孚公聞處是宮啇至今夜夜維揚客空𦗟樓頭聲斷膓(本覺一)」


「　誰將畫角吹江城一曲梅花隔岸𦗟宿酒乍醒金鴨冷海棠枝上月猶明(懶菴樞)」
】

「孚上座掌雪峯浴室一日玄沙上問訊雪峯
曰此間有箇老鼠子今在浴室裏沙曰待與
和尚勘破言訖到浴室遇師打水沙曰相看
上座師曰巳相見了沙曰什麼刦中曾相見
師曰瞌睡作麼沙却入方丈白峯曰巳勘破
了峯曰作麼生勘伊沙舉前語峯曰汝著賊
也。」
【
頌曰。

「　象王象子儘相隨岸上人看蹄􂎆蹄香草細餐知飽足歸來不待日頭低(虛堂愚)」
】

「孚上座因鼓山赴大王請雪峯門送回至法
堂乃曰一隻聖箭直射九重城裏去也師曰
是伊未在峯曰渠是徹底人師曰若不信待
某甲去勘過遂趂至中路便問師兄向甚麼
處去山曰九重城裏去師曰忽遇三軍圍繞
時如何山曰他家自有通霄路師曰恁麼則
離宮失殿去也山曰何處不稱尊師拂袖便
回峯問如何師曰好隻聖箭中路折却了也
遂舉前話峯乃曰奴渠語在師曰這老凍膿
猶有鄉情在。」
【
頌曰。

「　洞天無璧月無遮朝斗先生扣齒牙風撼古壇松子脫打反頭上楮冠斜(絕象鑑)」


「　青童雙勒玉騘嘶淡白春衫綠帶圍半夜歸來花底過金鞭敲落亂紅飛(竹屋簡二)」


「　九重城裏本非遙射折重重箭倍饒忽遇三軍圍饒處分明有路直通霄」
】
禪宗頌古聮珠通集卷第十六　　　　二

禪宗頌古聮珠通集卷第十七　　　赤三
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下第七世

「韶州雲門文偃禪師(嗣雪峯)
師示眾曰人人自有光明在看時不見暗昏
昏作麼生是諸人自巳光眀自代云厨庫三
門又云好事不如無。」
【
頌曰。
「　自照列孤眀為君通一線花謝樹無影看時誰不見見不見倒騎牛𠔃入佛殿(雪竇顯)」

「　徹底昏昏不待看拄天拄地黑漫漫三門厨庫長相對一徑松風滿院寒(白雲端)」

「　恍恍惚惚若亡若存築著磕著厨庫三門金烏照不破玉兔又西奔不知是何物能為天地根(佛心才)」

「　夜眀簾外千峯秀鸞鏡臺前萬象殊掃蹤滅迹不立錙銖誰為佛殿誰是香厨敲出鳳凰五色髓擊碎驪龍眀月珠(圓悟勤)」

「　黑黑無問東西與南北厨庫三門相對高撑天拄地同聚墨雖然好事不如無敢保韶陽會不得(正覺逸)」

「　人人自有光明在看時不見暗昏昏踢倒三門與厨庫此時明暗自然分(蔚嘯岩)」
】
「雲門上堂乾坤之
內宇宙之間中有一寶秘在形山拈燈籠向
佛殿裏將三門來燈籠上作麼生自代云逐
物意移又曰雲起雷興。」
【
頌曰。
「　看看古岸何
人把釣竿雲冉冉水漫漫明月蘆花君自看(雪竇顯)」

「　嶺上白雲舒復卷天邊皓月去還來低頭却入茅薝下不覺呵呵笑幾回(白雲端)」


「　看看野草閑花極撩亂三月洞庭江上春烟霄飛過瀟湘岸(溈山秀)」

「　帝網交羅幾萬般形山消殞影團團拈來不是無尋處只在乾坤宇宙間(佛心才)」

「　虎豹文章麒麟頭角輝天燦地堆山積嶽拶破靣門𠔃蓋色騎聲截斷羅籠𠔃解粘去縛罷却干戈百草頭萬里秋天飛一鶚(圓悟勤)」

「　開眼也著合眼也著擬議躊躇放過一著(遯菴演)」

「　隱隱烟村聞犬吠欲尋尋不見人家忽於橋斷溪回處流出碧桃三四花(斷橋倫)」
】
「雲門示眾曰十五日巳前不問
汝十五日已後道將一句來眾無對自代曰
日日是好日。」
【
頌曰。
「　去却一拈得七上下四維無等匹徐行踏斷流水聲縱觀寫出飛禽跡草茸茸烟羃羃空生巖畔花狼籍彈指堪悲舜若多莫動著動著三十棒(雪竇顯)」

「　日日是好日風來樹點頭九江烟靄裏月上謝家樓(海印信)」

「　日日是好日誰言無等匹甜𤓰徹蒂甜未必甜如蜜(大洪恩)」

「　冰消河北岸花發樹南枝到處有春色天涯亦早歸(上方益)」

「　破二作一分三成六著串數珠數不足南辰信手攀北斗回身觸豁開戶牖正當軒玉兔金烏
如轉軸傳不傳得不得那知陌上春條綠(圓悟勤)」

「　日日是好日佛法世法盡周畢不湏特地覔幽玄只管鉢盂兩度濕(尼無著捴)」
】
「雲門
上堂聞聲悟道見色明心遂舉起手曰觀世
音菩薩將錢買餬餅放下手曰元來秪是饅
頭。」
【
頌曰。
「　買得欣欣急走歸不知放手却成非直饒超過毗盧頂也落韶陽苐二機(上方益)」

「　小院春風特地寒佳人寂寞倚闌干斷腸曲調無人聽更把琵琶月下彈(慈受深)」

「　見色心光現聞聲道巳彰掣電光中分皂白海潮音裏辨宮商韶陽老慈門普發機直用千鈞弩(圓悟勤)」

「　見色眀心事巳差聞聲悟道更交加觀音妙智慈悲力荊𣗥林中優鉢華(徑山杲)」

「　南無觀世音菩薩補陀巖上紅蓮舌不知成佛是何時打刀湏是并州銕(鼓山珪)」

「　撲落非他安排不多盖覆自在隱顯包羅擡頭失却舊時路拈篙便上別人渡轉易作難拔貧成富千人萬人恁麼去(月堂昌)」

「　頓超見色聞聲句不涉明心悟道言花落烏啼巖下寺月明人喚渡頭船(雪菴瑾)」

「　一曲風前信是誰調高爭肯落今時見無人會曲中意又把雲簫特地吹(簡翁敬)」
】

「雲門每見僧必顧視曰鑒僧擬議乃曰咦後
德山圓明大師刪去顧字謂之抽顧叢林目
雲門顧鑒咦有抽顧頌。」
【
頌曰。
「　雲門抽顧笑嘻嘻擬議遭他顧鑒咦任是張良多計䇿到頭於此也難施(北塔祚)」

「　雲門抽顧自有來由一點不到休休休休(真淨文)」

「　韶陽一鑒生銕餕饀直下咬破莫恠相賺(鼓山珪)」

「　雲門抽顧頌衲僧眼皮重眼皮重七八量雷車打不動打不動抽顧頌時念彌陀三兩聲追薦東村李鬍子生西天山裏孟八郎強健福田院裏貧兒呌喚乞與我一文大光錢(五祖戒)」

「　韶陽為人最急切未入門來巳甄別若於顧鑒裏承當大棒打落天邊月(典牛游)」
】

「雲門因僧問如何是和尚家風師曰門前有
人讀書。」
【
頌曰。
「　藂林在處有家風且與雲門事不同門外若有讀書者任是顏回亦不通(北塔祚)」

「　家風施設不無私獨有雲門語可疑偏囑讀書人若到急來通報汝湏知為他老杜王摩詰愛我高吟落韻詩(覺海元)」

「　讀書人到切湏看無絃難遇知音者端的家風說與君沒階趨進翼如也(佛慧泉)」

「　讀書人報來豈在之乎者孔子與周公皆不及門也(天目禮)」
】

「雲門因僧問如何是祖師西來意師曰日裏
看山。」
【
頌曰。
「　日裏看山也是常西來祖意謾商量金毛獅子希逢有多是狐狸喚作狼(北塔祚)」

「　日裏看山好清風拂白雲夜來何處火
燒出古人墳(東京淨因佛日)」

「　日裏看山滿眼青千巖萬壑闘縱橫洞門疑是雲遮斷到者湏知路坦平(楊無為)」

「　日裏看山言簡語端後進初機切在諦觀(黃檗勝)」

「　匡真不惜兩莖眉日裏看山對祖機臘月火燒春又綠只冝飛走會相依(三祖宗)」


「　兩餘江上兩三峯堆疊烟嵐不記重眼裏看來端的瞎耳根聞處出天聡(佛鑑懃)」


「　坦然曾問老師安爭似韶陽一句傳日裏莖山仙掌露夜深猿呌月當軒(投子青)」


「　日裏看山大難大難重重峭壁疊疊危巒只見嵐光拂拂爭知瀑布潺潺(上方益)」


「　日裏看山好好在什麼處要見老雲門不落苐二句(月林觀)」

「　日裏看山酬所問分明開口見心肝若於句裏求宗旨墮在嵳峩疊嶂間(退耕寧)」
】

「雲門因僧問如何是透法身句師曰北斗裏
藏身。」
【
頌曰。
「　藏身北斗最分明只為人多見不精巧妙妄陳心意解却如平地作深坑昏燈日晝何曾易青竹黃花滿地生(汾陽昭)」

「　老倒雲門泛銕船江南江北競頭看可憐無限垂鈎者隨例茫茫失釣竿(雪竇顯)」

「　雲門透法身法身何許人鴈回沙北塞鸚鵡戀西秦(靈竹通)」

「　南嶽峯高北嶽低行人泣淚兩遲疑火星昨夜移牛斗照見西瞿人不知(投子青)」

「　鑿
斷龍門透碧津洪流驟雨豈停塵謫仙拏月沉江底漁舟笑殺謝家人(天衣懷)」

「　要透龍門特地難却成平地起波瀾凡鱗欲得風雷便且向桃花浪裏看(佛印元)」

「　人問透法身隨冝為指陳大地如膠漆長江波蹙顰(法華舉)」

「　北斗藏身句雲門道處看南辰分六角北斗七星攢春雨霏霏潤秋風颯颯寒崑崙牽白象謌謠入大安(浮山遠)」

「　北斗藏身為舉揚法身從此露堂堂雲門賺殺他家子直至如今謾度量(玉澗林)」

「　天上有星皆拱北人間無水不朝東時人欲識藏身處拈起簸箕別處春(黃龍南)」

「　雲門透法身從此沒踈親盡道和風暖三春寒更新(道吾真)」

「　東西南北上下四維橫身宇宙拶破須彌(甘露天)」

「　五陵公子遊花慣未第貧儒自古多冷地看他人富貴等閑不奈幞頭何(白雲端)」

「　北斗藏身句有由未明南北起戈矛風清月朗無雲夜莫認文星作斗牛(照覺緫)」

「　東湧西沒北斗藏身法王法令德非有隣(真淨文)」

「　北斗藏身句最玄未明向上謾勞傳黃河輥底流今古華嶽三峯頭指天(三祖宗)」

「　藏身北斗最分明四畔無雲廓太清猿鳥自啼山自寂水流巖下響泠泠(草堂清)」


「　北斗藏身坐不安開軒落日倚危闌雲収月出空如水剎剎塵塵緫一般(佛心才)」

「　何事文
星與酒星一時分付與先生高吟大醉三千首留與人間伴月明(五祖演)」

「　透出毘盧頂上光夜來星轉斗中藏禪家不搯天師訣也解交乾步􂎆罡(張無盡)」

「　北斗藏身句商量幾萬般貪觀天上月誰覺骨毛寒(踈山如)」

「　雲門透法身分明語露親移步登山頂峯高與月隣(楚安方)」

「　南北東西萬萬千乾坤上下兩無邊相逢相見呵呵笑屈指擡頭月半天(普雲圓)」


「　雲門透法身劃斷釋迦音文殊休惆悵普賢謾沉吟(五祖戒)」

「　北斗藏身事坦然法身無狀透何邊後人不曉前人意水底撑船捉月天(法華舉)」

「　北斗藏身句擬議即差訛鑽天白鷂子不戀舊時窠(慈受深)」

「　飽粥飽飯一味齁齁早眠晏起何待封侯(典牛游)」

「　昨夜東風落萬紅半隨流水半隨風何須短艇撑明月自與桃源一派通(開善祖)」

「　藏身北斗道彌昌三脚蝦蟆著錦襠多少病猫食死鼠日中擡首眼無光(東山空)」

「　天地廣無邊何云藏北斗跛脚老雲門未明三八九(天目禮)」

「　北斗裏藏身虛空中出沒道得一句來日頭東畔出(橫川珙)」
】

「雲門因僧問如何是一代時教師曰對
一說。」
【
頌曰。
「　對一說太孤絕無孔鐵鎚重下楔𨵻浮𣗳下笑呵呵昨夜驪龍抝角折別別韶陽老人得一橛(雪竇顯)」

「　對一說遼天鶻
萬重雲只一突韶陽老韶陽老南北東西無處討(正覺逸)」

「　對一說卷盡五千四十八風花雪月任流傳金剛腦後添生銕(五祖演)」

「　對一說何卓絕畐塞虛空一團鐵飢來不顧飯如雷箇箇聚頭爭嚙齧(龍門遠)」

「　對一說五教三乘盡該攝龍宮海藏任縱橫水底泥牛吞却月(佛性泰)」

「　海藏龍宮金文玉牒逗器觀機破關擊莭三百餘會振綱宗四十九年同箇舌阿剌剌對一說諦當之言如截銕(圓悟勤)」
】

「雲門因僧問不是目前機亦非目前事時如
何師曰倒一說。」
【
頌曰。
「　倒一說分一莭同死同生為君决八萬四千非鳳毛三十三人入虎􂕷別別擾擾匆匆水裏月(雪竇顯)」

「　倒一說清人骨萬里無片雲拋下一團雪別別老大禪翁甘滅舌(正覺逸)」

「　倒一說這饒舌無端都把天機泄四海九州徒蹶蹶飛出龍宮鑽螘􂕷(野軒遵)」

「　是賊識賊以楔出楔鳥迹空雲鏡像水月教兒師子迷蹤訣上樹老猫安身法活鱍鱍倒一說等閑翻却狐狸􂕷(圓悟勤)」
】

「雲門因僧問如何是塵塵三昧師曰鉢裏飯
桶裏水。」
【
頌曰。
「　鉢裏飯桶裏水多口阿師難下觜北斗南星位不殊白浪滔天平地起擬不擬止不止箇箇無裩長者子(雪竇顯)」

「　朝打三千未為多暮打八百未為少鉢裏飯𠔃桶
裏水人前切忌無分曉(白雲端)」

「　塵塵三昧彼彼不外千峯向嶽百川赴海更無一法不如來只箇堂堂觀自在(天童覺)」

「　見之不取思之千里杓聽將來笊籬無耳二月三月花開時路岐芳馥春風起直下是休擬擬鉢裏飯桶裏水(湛堂凖)」

「　鉢裏飯桶裏水關口見膽求知已擬思便落二三機對面忽成千萬里韶陽師較些子斷金之義𠔃誰與相同匪石之心𠔃獨能如是(天童覺)」

「　塵塵三昧鉢飯桶水雲門眼中者僧身裏捏合起來無處藏𡎺著磕著埋沒󲊛(月堂昌)」

「　鉢裏飯桶裏水狗子咬人不露齒堪笑韶陽老古錐倒地至今猶未起(無菴全)」

「　南頭買貴北頭賣賤只可聞名不可見面(且菴仁)」
】

「雲門因僧問如何是雲門一句師曰臘月二
十五。」
【
頌曰。
「　臘月二十五一曲超今古鎮州大蘿蔔生長在深土(佛慧泉)」

「　雲門一曲二十五不涉宮商角徵羽有人問我曲因由南山起雲北山雨(黃龍南)」

「　臘月二十五一曲無人舉韶陽老古錐屈指從頭數(楊無為)」

「　一曲韶陽古調清多年木石化為精廣陵傳去人何在留得杜䳌啼月明(大洪遂)」

「　臘月二十五騎驢不打鼓春風百草生塚上添新土(真淨文)」


「　臘月二十五韶陽曲調普欲會箇中意先天
為心祖(通照逢)」

「　憶昔雲門老古錐曾將今日示當機奇哉二百年來事長作胡笳曲調吹(圓通僊)」

「　雲門曲調格何高轉使愁人不奈何明月清風無價數一時分付與仙陀(長靈卓)」


「　韶陽一曲二十五不属五音亘今古剎剎觀音妙智力塵塵能救世間苦(旻古佛)」

「　臘月二十五雲門一曲新一回聞舉著笑殺洛陽人(訥堂思)」

「　臘月二十五雲門沒腸肚一曲盡情彈淳音超太古明眼衲僧休莽鹵(肯堂充)」


「　雲門一曲徹髓徹骨霽雪千峯寒梅破萼啐啄公子風流鳴木鐸(松源岳)」

「　雲門一曲從來無譜韻出五音調高千古就中妙旨許誰知幾擬黃金鑄子期(無凖範)」
】

「雲門因僧問如何是法身師曰六不𠬧圓悟
云一不立。」
【
頌曰。
「　一二三四五六碧眼胡僧數不足少林謾道付神光卷衣又說歸西竺西竺茫茫無處尋夜來却對乳峯宿(雪竇顯)」


「　六不􂊂兮調最新能歌何待繞梁塵和風滿檻花千樹不換乾坤別是春(白雲端)」

「　一不立六不􂊂突然那更有踪由無限青山留不住落花流水太悠悠(圓悟勤)」

「　村歌社舞那伽定疥狗泥猪清淨身透徹根塵無佛法優曇花現十洲春(秀巖瑞)」


「　六不􂊂一不立清淨法身何處覔夜來一陣
吹葉風掃盡浮雲月照壁(掩室開)」
】

「雲門因僧問如何是超佛越祖之談師曰餬
餅。」
【
頌曰。
「　超談禪客問偏多縫𦉑披離見也麼餬餅𡎺來猶不住至今天下有譊訛(雪竇顯)」

「　天皇蔭子孫龍潭得一箇三代渾崙吞無人敢咬破始自韶陽拈出來為貽其福却貽災當時病本無人削迄至而今成禍胎(正覺逸)」

「　超佛越祖若何宣充齋餬餅恣情餐湖南展鉢新羅咬大食波斯索渡船(慈明圓)」

「　杜禪和杜禪和一箇餬餅不柰何禮拜任君頭著地海東船子過新羅(雲峯恱)」

「　雲門餬餅模樣小爭似法華爐竈大飽來一任帶刀眠誰問西來閑達磨(白雲端)」

「　超佛越祖之談覿面相呈誰領不知箭過新羅動地閑爭餬餅(真淨文)」

「　韶陽餬餅荅禪人佛祖之談道最親不落言詮休擬議回頭識取自家珍(雲居祐)」

「　駕空欲上九層霄脚下紅􂅕繫轉牢頼是龍泉未出匣且施一割用鈆刀(道場如)」

「　堪悲堪笑老韶陽餬餅拈來撲鼻香端的若知滋味者不勝滿面負慚惶(文殊道)」

「　作家手段不隨流餬餅拈來荅話頭任是衲僧超佛祖到頭不換飽齁齁(黃龍震)」

「　雲門餬餅對超談多少禪流看不穿若是孔門真弟子自然知道化三千(佛燈珣)」

「　雲門一枚餬餅天下衲僧咬嚼若
非銕作牙關往往􂹥圞吞却吞時易吐時難莫道從來麵一般􂎆著韶陽開捩子方能平地起波瀾(慈受深)」

「　超談餬餅應時機逐塊知非獅子兒敗葉霜風都掃盡古松方見嵗寒枝(水菴一)」
】
「雲門因僧問如何是諸佛出
身處師曰東山水上行。」
【
頌曰。
「　東山水上行出處甚分明好看塵沙佛波濤四面生(佛慧泉)」

「　諸佛出身處東山水上行目前一彈指變現自分明日面月面過佛手驢脚呈皆承此恩力言外度迷情(真淨文)」

「　諸佛東山水上行擡頭舉步落深坑誰知獨足拖泥水不薦回途十萬程(雲溪恭)」

「　諸佛出身處東山水上行促裝無伴侶獨自赴前程(大洪預)」

「　諸佛出身處東山水上行面南看北斗日午打三更(湛堂凖)」

「　東山水上行褊衫不染皂壁上畫枯松後園驢喫草三十二相八十種好赤膊抵沙蜂爛醉和衣倒(或菴體)」

「　諸佛出身處東山水上行石壓笋斜出崖懸花倒生(覺報清)」

「　要會東山水上行溪邊石女夜吹笙木人把板雲中拍一曲涼州恰二更(石菴玿)」

「　東山水上行乾元利貞亨譊訛一箇字才子競頭爭(率菴琮)」

「　諸佛出身處千般謾度量東山行水上貶眼過扶桑(荊叟玨)」
】
「雲門因僧問如何
是佛師曰乾屎橛。」
【
頌曰。
「　稽首金容乾屎
橛應物現形如水月香臭皆從佛口生凡聖從教同一舌(佛鑑懃)」

「　我佛如來乾屎橛隨機平等徧塵寰迷頭認影區區者目對慈顏似等閑(太乎古)」

「　問佛唯言乾屎橛非獨抽釘兼拔楔不是韶陽老古錐爭得親言出親舌(佛燈珣)」

「　不用唐言譯休將梵語傳摩醯首羅眼對面隔西天(鼓山珪)」

「　雲門乾屎橛全超法報化無事出山遊百錢杖頭掛(徑山杲)」

「　問處分明荅處新半同􂻍笑半同瞋君看陌上二三月那箇枝頭不帶春(惠因淨)」

「　韶陽乾屎橛多年硬似銕堪笑韓獹不柰何狺狺怨恨天邊月(典牛游)」

「　雲門大作師子吼剛把衷腸為誰剖眼似流星尚懵然狂夫逐臭爭知有君不見巖頭有語𠔃咬人屎橛非好狗(懶菴需)」

「　問佛荅云乾屎橛眀眀此理難分雪金剛寶劒倒殺人鈍鋼止用新羅銕(蒙菴岳)」

「　雲門小廝兒大作師子吼鼻孔得半邊不知失却口(松源岳)」

「　秪箇乾屎橛雲門太饒舌喪盡目前機虛空迸出血(毒菴常)」
】

「雲門因僧問樹凋葉落時如何師曰體露金
風。」
【
頌曰。
「　問既有宗荅亦攸同三句可辨一鏃遼空大野兮凉飈颯颯長天𠔃踈雨濛濛君不見少林久坐未歸客靜依熊耳一藂藂(雪竇顯)」

「　體露金風觸處周何湏葉落始知秋
清風樓上當年事直至如今笑未休(泉大道)」


「　問標荅旨荅徹問宗樹凋葉落體露金風如今要識雲門老秋後霜林盡變紅(靈源清)」


「　因行不妨掉臂求他不如求巳面前山子猶存處處無風浪起一聲鴻鴈忽聞盡在愁人窠裏(長靈卓)」

「　樹凋葉落何時節體露金風九月天滿目真如人不會一川風月正翛然(佛鑑懃)」

「　凉風落木楚山秋滿樹寒蟬噪不休紅蓼白蘋開兩岸不知誰在釣魚舟(佛性泰)」


「　金風體露復何言大道從來絕變遷一葉飄空天似水臨川人喚渡頭船(白楊順)」

「　皮毛脫落盡惟有真實在全體露金風超然三句外(本覺一)」

「　寂寂寥寥空索索遍界紛紛黃葉落東西南北絕遮欄萬里長天飛一鶚(在菴賢)」


「　樹凋葉落聊伸問體露金風錯指蹤帶累兒孫無豹變等閒落在草窠中(天目禮)」
】

「雲門因僧問不起一念還有過也無師曰湏
彌山。」
【
頌曰。
「　不生一念豈通宗真偽分於一句中築著眼花兼杜口湏彌當面作屏風(洞山聦)」

「　念不起須彌山就中崎嶮路行難競向海門遙仰望四溟浩渺七金寒(正覺逸)」

「　作者縱橫終不虛應機湧出湏彌盧人窮不到金剛際相逐年年役路途(黃龍南)」

「　不起一念湏彌山逐語隨言會轉難錦鱗赬尾平生事剛
被平人把釣竿(楊無為)」

「　須彌山塞宇宙千眼大悲看不透除非自解倒騎牛一生不著隨人後(白雲端)」

「　萬仞峯前立太乖湏臾眨眼落懸崖通身不損毫毛者天上人間不敢埋(保寧勇)」

「　問荅隨機或淺深雲門終是飽藂林如今競逐湏彌走無限平人被陸沉(佛陀遜)」

「　不起一念海湧湏彌把來便用休別針錐(真淨文)」

「　善對機冝作者難眉毫無際現毫端西來穿耳攢眉過南海波斯仰靣看(照覺緫)」

「　須彌山聳見還難烟水漫漫萬仞攢欲覔雲門端的處把住清風一問看(地藏恩)」

「　一念沉沉過有無亘空拈出大彌盧直饒玉兔金烏忽宮殿巡遊落半途(張無盡)」

「　巍巍一座大彌盧荷負非干氣力麤縱使不隨言語會却來當面受塗糊(徑山杲)」

「　明鏡當臺湛如水無端特地起塵埃積成山嶽靣前立千手大悲擘不開(佛性泰)」

「　一波纔動眾波隨汩沒塵寰幾箇知突兀湏彌橫宇宙縱橫妙用更由誰(踈山如)」


「　不起一念向道湏彌舌頭一臠肉口唇兩片皮雲門機用妙如許不落是非知不知(天童覺)」

「　石筍抽條泥牛吼月誰料同舟自胡越應機湧出湏彌山一念不生何處雪金剛寶劒當頭截(圓悟勤)」

「　不起一念湏彌山特立當頭着眼看拈一縷􂅕輕絆倒家家門底透長安
(水菴一)」

「　不起一念突出須彌聖凡莫辯箇老古錐(松源嶽)」
】
「雲門因僧問如何是清淨
法身師曰花藥欄曰便恁麼去時如何師曰
金毛獅子。」
【
頌曰。
「　花藥欄莫顢頇星在秤𠔃不在盤便與麼太無端金毛獅子大家看(雪竇顯)」

「　遊子奔馳不少安但知門外逐歌歡自家田地荒來久只看人間花藥欄(成枯木)」


「　是處三春花藥欄五湖禪客不須看尋枝摘葉應難會牙爪分明子細觀(雲溪恭)」

「　金谷春光長滿眼紅藥花梢香爛熳昨夜西風一陣寒徧地殘芳落何限王孫醉倒不知歸猶向欄邊索金盞(上方益)」

「　清淨法身花藥欄眉毛剌倒須彌山誰將玉笛傳凄怨吹過蘆藂明月彎(佛智裕)」

「　清淨法身花藥欄分明一點不相瞞有誰得意春風裏時到堦前子細看(退耕寧)」
】
「雲門因僧問如何是學人自己師
曰遊山翫水曰如何是和尚自己師曰頼遇
維那不在。」
【
頌曰。
「　南嶽山前徑山後瀑布聲如雷電吼拈却笠子露頂行􂎆着草鞋赤脚走(佛慧泉)」

「　學人自己游山翫水只知􂎆破草鞋忘却來時年幾(楊無為)」

「　遊山翫水須究宗旨莫作等閑遊山翫水(黃蘗勝)」

「　杖蔾林下步莓苔擾擾勞生眼未開好是落花隨綠水一時流出洞中來(地藏恩)」

「　遊山翫水事尋常
早晚歸來鬢欲霜􂎆破草鞋回首看數聲猿呌白雲鄉(開福寧)」

「　遊山翫水數如麻誰識韶陽老作家截斷跛師三寸舌回頭緫是舊生涯(肯堂充)」

「　遊山翫水萬萬千千孰透韶陽語中帶玄(銕山仁)」

「　朝西天暮東土翫水遊山徐行欵步是則不動道場不是亦在裏許誰為證明石霜角虎(獃堂定)」

「　東村王大翁從來不睹是却將別人田喚作自己地(絕象鑒)」
】

「雲門因僧問殺父殺母佛前懺悔殺佛殺祖
甚處懺悔師曰露。」
【
頌曰。
「　石火流星曾未急璇璣電轉一何遲雲門露字突然出着眼看時鷂子飛(正覺逸)」

「　簸土揚塵無避處將門直到御樓前回頭不見來時路下是黃泉上是天(白雲端)」

「　露超宗越祖人言渠爇返魂香我道伊撾塗毒鼓(天童覺)」

「　重關金鎻不用鑰匙舌根不動韶陽巳知(典牛游)」

「　椎鑼擂鼓(轉船)頭席卷波翻喊激流赤脚上船乘快便順風相送下楊州(卍菴顏)」

「　雲門露猛如虎達磨師不是祖豈不見鹽官老須彌為椎虛空為鼓又不見禾山老觧打鼓休莾鹵甜𤓰徹蔕甜苦瓠連根苦喝一喝(應菴華)」

「　斗換風雷吼星移海嶽昏誰知席帽下元是昔愁人(退谷雲)」
】

「雲門因僧問如何是正法眼師曰普。」
【
頌曰。

「　普之一字豈尋常擡首須看掣電光擬議思
量生會解堪嗟剜肉作身瘡(洞山聡)」

「　普之一字天然別着眼看時如電掣宇宙茫茫無處尋秤鎚􂎆着硬如銕(正覺逸)」

「　說佛說法廣鋪舒矢上加尖也太愚明眼衲僧傍覷見一條拄杖兩人舁(大愚芝)」

「　頂上有來真箇瞎輝天鑒地不同時大悲手裏休擎手獨自夜行誰得知(白雲端)」

「　但無一切心自然合大道應用在臨時莫分妙不妙(真淨文)」

「　應機無出老韶陽法眼咨詢普字當機會若非獅子子一場閑夢過瀟湘(圓通仙)」

「　正法眼普伶俐衲僧多錯舉休錯舉冬至寒食一百五(楊無為)」

「　明暗雙雙照用分幾人親到孟嘗門街頭不識真彌勒却向靈山問世尊(瞎堂遠)」
】
「雲門因僧問如何
是啐啄之機師曰響。」
【
頌曰。
「　有問啐啄機雲門荅云響昨日雷震天夜來山水長(真淨文)」


「　啐啄之機響字酬過空雷電忽傾湫夜來霶霈漫天雨幾處波濤打釣舟(圓通仙)」

「　白牯問狸奴虛空酬萬象電激不停踪谷虛誰荅響啐𠔃啄𠔃清機歷掌回頭𨍏轢範秦時舌上葛藤長萬丈(心聞賁)」

「　一啐一啄當頭響合母不離窠子巳出殼(絕象鑒)」
】
「雲門因僧問
如何是雲門劒師曰祖。」
【
頌曰。
「　吹毛寶劒問雲門來者投機豈更存路逢劒客如何也甑人携手向南奔(北塔祚)」

「　吹毛寶劒不須抽
迸匣清光射斗牛曰用全彰人不見雲門祖字為君酬(雲溪恭)」

「　三尺秋光匣裏藏時逢作者露鋒鋩如今四塞狼烟靜不展紅旗歸故鄉(圓通仙)」
】
「雲門因僧問如何是吹毛劒
師曰骼又曰胔。」
【
頌曰。
「　誰謂吹毛劒雲門骼可知一朝權在手方見令行時(真淨文)」
】

「雲門因僧問佛法如水中月是否師曰清波
無透路曰和尚從何得師曰再問復何來曰
正與麼時如何師曰重疊關山路。」
【
頌曰。

「　灼然水月非難取自是時人手不親韶石老師拈出了關山重疊越光新(白雲端)」

「　徧界不藏清波澄寂互換投機箭鋒相直提起向上鉗鎚石火電光莫及便恁麼隔關山碧潭雲外不相關(圓悟勤)」

「　盡却命根方可關門一挨一拶電湧雷奔佛法水中月耳裏眼裏說差之毫𨤲失之千里南北東西知幾幾(月堂昌)」

「　清波無透路轉處少人知斫却月中桂清光付與誰(湛堂深)」
】
「雲門示眾曰藥病相
治盡大地是藥那箇是自已。」
【
頌曰。
「　藥忌由來鑒作家示徒親切病如麻十方三世諸知識赫日光中雷電車(五祖戒)」

「　藥病相治事可嗟如何於此墮群邪未語已前誰辨的洎乎開口見萌芽不在思惟休卜度徒勞管見強紛拏世上多有如斯者不知羞耻數如麻
(北塔祈)」

「　盡大地是藥古今何太錯閉門不造車通途自寥廓錯錯鼻孔遼天亦穿却(雪竇顯)」


「　左眼不見山河右眼不見日月直得百花開時一一為君分別(白雲端)」

「　被裏出指水中露觜屈指眼開搖觜身起藥病不相治何須盡大地反笑老雲門失却娘生鼻(月堂昌)」

「　太譊訛全殺活絕承當無摸索寰中意氣閫外籌畧倒退三千里盡大地是藥錯錯利劒七星光閃爍(圓悟勤)」
】
「雲門問僧光明寂照
徧河沙豈不是張拙秀才語僧曰是師曰話
墮也。」
【
頌曰。
「　叶路縱橫得自由牢關捩轉妙全𠬧箇中密意人難會喝下須教水倒流(禾山方)」

「　萬丈龍門勢倚空懸崖撒手辨魚龍時人只看􂅕綸上不見蘆花對蓼紅(月菴果)」


「　問來荅去無偏黨銕壁銀山作麼通縱奪臨機言話墮遂令千古動悲風(踈山如)」

「　與奪雙行定是非韶陽用處太孤危這僧若與金剛眼趙璧連城一道歸(旻古佛)」

「　分明寫出與君看意在鈎頭不在盤縱使石人開得口不知猶被舌頭謾(松源嶽)」

「　當的帝都丁伊憂乙噎嚶若教呼吸正悞殺世間人(石鼓夷)」
】

「雲門曰衲僧家須有巴鼻方識得天下人如
何是衲僧巴鼻代云德山。」
【
頌曰。
「　雲門舌上有龍泉愛把金針黑地穿要會衲僧巴鼻
子一條紅線兩人牽(慈受深)」
】
「雲門普請
搬柴路次見僧遂拋下一片柴曰一大藏教
只說者箇。」
【
頌曰。
「　處處綠楊堪繫馬家家門口透長安一條大路平如掌自是時人措足難(慈受深)」

「　汝水向東流楚水從南至皆歸大海中鹹淡同一味頂門具眼底衲僧試向其中辨淺深(佛性泰)」

「　一大藏教說這箇雲門飄下是甚麼直饒於此徹根源眨得眼來還蹉過(浙翁琰)」
】
「雲門因僧問生死到來如
何排遣師展手曰還我生死來。」
【
頌曰。

「　針眼魚吞大千界蟭螟蟲吐妙高山太虛包括無遺漏萬彙全歸指掌間起復減去還來石橋路斷通身黑那知華頂是天台(圓悟勤)」


「　飢便喫飯困來打眠長安城外一望平田絕中邊離言詮將軍不識烏騅馬海底犀牛把角鞭(獃堂定)」
】
「雲門因僧問秋初夏末前
程若有人問作麼生祇對師曰大眾退後曰
未審過在甚麼處師曰還我九十日飯錢來。」

【頌曰。
「　大眾退後衲僧去就豈用機關那容體究蓑翁老熟慣風波橈棹不施船放溜(天童覺)」

「　夏未秋初萬萬千石頭路滑脚皮穿這僧劒刃翻身疾也被雲門索飯錢(石田薰)」
】

「雲門因僧問如何(是法)身向上事師曰向上與
汝道即不難作麼生會法身曰請和尚鑒師
曰鑒即且置作麼生會法身曰與麼與麼師
曰這箇是長連床上學得底我且問󲊛法身
還觧喫飯麼僧無對。」
【
頌曰。
「　西江一吸竟無痕三世如來一口吞鳳髓龍肝香積飯萬般嘗過不須論(南堂興二)」

「　韶陽機鋒迅雷霹靂僧問法身喫飯不喫學語之流卒說不出山河大地聊充飢四海五湖輕一吸未識雲門向上機秪尋向下轉生疑通身是飯如何喫無口從來亦不飢」
】
「雲門問新到你是
甚處人曰新羅人師曰將什麼過海曰草賊
大敗師曰為什麼在我手裏曰恰是師曰𨁝
跳無對。

本覺一云者兩箇有頭無尾漢。」

【頌曰。
「　新羅衲子罕曾逢風月詢來也略同可惜為山爭一簀徒勞賔王各無功」
】

「雲門曰三家村裏賣卜東卜西卜忽然卜着
也不定僧便問忽然卜着時如何師曰伏惟。」

【頌曰。
「　賣卜三家村裏頭吉㐫禍福辨端由忽然卜着僧來問生死唯將一句酬」
】

「雲門曰平地上死人無數過得荊𣗥林是好
手時有僧出云與麼則堂中苐一座有長處
也師曰蘇嚕蘇嚕。」
【
頌曰。
「　舉手攀南斗移身倚北辰出頭天外看須是箇般人(木菴一)」


「　聲如鳴玉靜邊門誰幽人不見君花到海堂將寂寞綉衣猶把麝香熏(虛堂愚)」

「　將軍令下
閃旌旗胡騎紛紛頓失威縱有突然驍驟者不知身已𨺻重圍(斷橋倫)」
】
「雲門示眾曰
古佛與露柱相交是苐幾機僧無語師曰你
問我與你道僧遂問師曰一條縚三十文曰
如何是一條縚三十文師曰打與自代前語
云南山起雲北山下雨。」
【
頌曰。
「　南山雲北山雨四七二三面相覩新羅國裏僧上堂大唐國裏未打鼓苦中樂樂中苦誰道黃金如糞土(雪竇顯)」

「　一道神光初不覆藏超見緣也是而無是出情量也當而無當岩花之粉𠔃蜂房成蜜野草之滋𠔃麝臍作香隨類三尺一丈六眀眀觸處露堂堂(天童覺)」

「　油然南山雲沛然北山雨露柱笑呵呵燈籠超佛祖中涌邊沒西天東土樓閣門開盡日閑野老不知何處去(圓悟勤)」

「　古佛頭拄天露拄脚􂎆地上古今來成一體頭拄天𠔃戴帽子脚􂎆地𠔃沒草鞋同赴大悲院裏齋(佛鑑懃)」
】

「雲門有時云燈籠是你自己把鉢盂噇飯底
不是你自己有僧問飯是自己時如何師曰
者野狐精三家村裏漢師却曰來來不是你
道飯是自己曰是師曰驢年夢見三家村裏
漢。」
【
頌曰。
「　終朝噇飯費工夫不識燈籠是鉢盂多少三家村裏漢忙忙𣗳上捉鮎魚(慈受深)」
】
「雲門示眾曰拆半裂三針筒鼻孔
在甚麼處為我一一拈出來看自代曰上中
下。」
【
頌曰。
「　昔年曾扣睦州關負義忘恩當等閑見說吴音俱變盡語言渾似廣南蠻(虛堂愚)」
】
「雲門因僧問撥塵見佛時如何師曰
佛亦是塵田菴顏為廬山圓通西堂為眾入
室舉此公案問慈元菴慈隨聲便喝以手撥
胷曰佛亦是塵復。」
【
頌曰。
「　撥塵見佛佛亦是塵問了荅了直下翻身勸君更𥁞一盃酒西出陽關無故人」
】
「雲門因僧問如何是
雲門一路師曰親。」
【
頌曰。
「　雲門一路親眼裏不容塵自從五代于戈後得見昇平有幾人(楊無為)」
】
「雲門示眾曰柱杖子化為龍
吞却乹坤了也山河大地甚處得來。」
【
頌曰。

「　拄杖子吞乾坤徒說桃花浪裏奔燒尾者不在拏雲攫霧曝腮者何必喪膽忘魂拈了也聞不聞直須灑灑落落休更紛紛紜紜七十二棒且輕恕一百五十難放君(雪竇顯)」

「　養就黃龍變化犲驀然乎地一聲雷比圖對面教人見吞却乾坤吐出來(佛鑑懃)」

「　衲僧拄杖子為龍却不尊橫拈吞佛祖倒握撼乾坤眼裏有睛皮有血直須一棒一條痕狸奴白牯休相笑只今親侍絕兒孫(投子舒)」
】

「雲門因僧問久雨不晴時如何師曰劄。」
【
頌曰。

「　久雨不晴雲門道劄陽烏奮羽翰蛟龍縮鱗
鬣為是時莭為是佛法一箭兩垜謾猜量眼裏瞳人眉搭颯(佛智裕)」

「　雲門這一劄吹毛光透匣若不是張華徒勞眼眨眨(月坡明)」
】

「雲門問僧近離甚處曰西禪(師曰西禪何有言句)僧展
兩手師與一掌曰某甲話在師却展兩手僧
無語師又打。」
【
頌曰。
「　虎頭虎尾一時𠬧凜凜威風四百州却問不知何大險師云放過一著(雪竇顯)」

「　將成之山不進一簣老倒雲門坐而獲利釣鼇釣鯨手叚高慣曾下海涉波濤緩放急𠬧自得便浮家泛宅何飄飄(月堂昌)」
】

「雲門因僧問一切智通無障礙時如何師曰
掃地潑水相公來。」
【
頌曰。
「　掃地潑水相公來人人眀鏡挂高臺碧油幢下呵呵笑青眼何妨特地開(慈受深)」

「　掃地潑水相公來聲高隘喝繡旗開天上玉麟來瑞世堪作人間將相才(水菴一)」

「　一切智通無障礙掃地潑水相公來覿面當機如激電寒山撫掌笑咍咍(拙菴光)」
】
「雲門因有講僧叅經時乃曰未到雲門
時恰似初生月及乎到後曲彎彎地師得知
乃召問是󲊛道否曰是師曰甚好吾問汝作
麼生是初生月僧乃斫額作望月勢師曰󲊛
如此已後失却目在僧經旬日復來師又問
󲊛還會也未曰未會師曰󲊛問我僧便問如
何是初生月師曰曲彎彎地僧罔措後果然
失目。」
【
頌曰。
「　雲門新月曲彎彎管見初明豹一斑點銕化為金即易勸人除却是非難(慈受深)」

「　恰似初生月兩口無一舌到了曲彎彎把火入牛欄問他以手便斫額猴黑誰知有猴白向後失目果然是要見長人過深水(月堂昌)」
】
「雲門上堂因聞鐘聲乃曰世界與
麼廣闊為甚麼向鐘聲披七條僧無語師曰
七里灘頭多蛤子。」
【
頌曰。
「　七條披向鐘聲上徧界難藏比丘相若以色見音聲求迦葉師兄是虗妄(鼓山珪)」

「　七里灘頭多蛤子太陽一出口俱開平生肝膽雖然露狡鶻何曾逐臭來(無菴全)」

「　鐘聲披起欝多羅信手拈來不在多堪笑當年明上座狼忙馳逐太奔波(率菴琮)」

「　試問鐘聲披七條輕輕擊着無明發買來餬餅是饅頭苦哉觀世音菩薩(笑菴悟)」


「　會則事同一家不會萬別千差不會事同一家會則萬別千差(無門開)」
】
「雲門因僧問
如何是祖師西來意師曰沒即道或曰長連
牀上有粥有飯或曰山河大地。」
【
頌曰。
「　有時順水流舟去轉柂看看又逆風船到岸時人出陸山重重又水重重(絕象鑒)」

「　黃金與瓦礫恣意亂拋擲高價無人酬一地成狼籍(竹屋簡)」
】
「雲門
曰直得乾坤大地無纖毫過患猶是轉句不
見一色始是半提更須知有全提時莭。」
【
頌曰。

「　百尺竿頭弄嶮是非海裏橫身更有全提底時莭只堪惆悵不堪陳(松源)」
】
「雲門因僧問如
何是最初一句師曰七九六十三。」
【
頌曰。
「　七九六十三休云是對談當機如不薦更去問瞿曇(本覺一)」
】
「雲門因僧問如何是大修行底人師
曰一榼在手。」
【
頌曰。
「　手中一懺絕痕瑕道𦗟途傳轉見賖作者至今拈不起依然獨自挈歸家(大中隆)」
】
「雲門因僧問如何是沙門行師曰會
不得曰為甚麼會不得師曰秪守會不得。」
【
頌
曰。
「　君問沙門行沙門行最高若教人會得業性卒難逃(智門祚)」
】
「雲門一日問明教今日喫得
幾箇餬餅曰五箇師曰露柱喫得幾箇曰請
和尚茶堂裏喫茶。」
【
頌曰。
「　等閑垂借問端由不負平生盡吐酬竭力為人須是徹方知茶味解人愁(投子青)」

「　韶陽門下足英明直嵗之才又哲英雲萃堂前凹凸處不勞心力一齊平(正覺逸)」
】
「雲門問僧江西湖南還聞長觜鳥說禪
麼曰不聞師拈拄杖曰禪。」
【
頌曰。
「　鴉鳴鴉鵲鳴鵲天然自會不從人學跛脚阿師放過一着拈起拄杖口邊吹𠴨𠴨猶勝鷓鴣啼三月提壺沽美酒杜䳌相勉不如歸」
】
「雲門拈起餬
餅曰我只供養兩浙人不供養向北人眾無
語自代曰天寒日短兩人共一椀。」
【
頌曰。
「　半在河南半河北一片虛凝如墨黑冷地思量愁
殺人叵耐雲門這老賊(龍華本)」
】
「雲門齋次拈起
匙筯曰我不供養南僧只供養北僧時有僧
問為甚麼不供養南僧師曰我要鈍置伊曰
為什麼只供養北僧師曰一箭兩垜有僧拈
問只如前意作麼生師曰好即同榮。」
【
頌曰。

「　拈來匙筯普相呈不供南僧供北僧換却眼睛曾莫顧熟謾都為不惺惺(本覺一)」
】
「雲門齋時問
僧曰人喫飯飯喫人僧無語師自代曰謝師荅話。」

【頌曰。
「　老倒雲門強指迷這僧無語顯全機勸君不用他尋覔一飽自然忘百飢(銕山仁)」
】
「雲門到江州
陳操尚書請齋纔見便問儒書中即不問三
乘十二分教自有座主作麼生是衲僧行脚事師
曰曾問幾人來曰即今問上座師曰即今且
置作麼生是教意曰黃卷赤軸師曰這箇是
文字語言作麼生是教意曰口欲談而辭喪
心欲緣而慮忘師曰口欲談而辭喪為對有
言心欲緣而慮亡為對妄想作麼生是教意
書無語師曰見說尚書看法華經是否曰是
師曰經中道一切治生產業皆與實相不相
違背且道非非想天有幾人退位書無語師
曰尚書且莫草草三經五論師僧拋却特入
叢林十年二十年尚不奈何尚書又爭得會
書禮拜曰某甲罪過。」
【
頌曰。
「　作家慣戰不齎糧奪鼓攙旗勢莫當虎驟龍驤誰辨的反思
仁義勝剛強(尼無着揔)」
】
「雲門上堂拈起拄杖
曰凡夫實謂之有二乘析謂之無緣覺謂之
幻有菩薩當體即空衲僧家見拄杖便喚作
拄杖行但行坐但坐不得動著。」
【
頌曰。
「　二乘菩薩何言盡諸佛凡夫早晚休世事但將公道斷人心難似水長流(鼓山珪)」

「　掣開金殿鎻撞動王樓鍾泣露千般草吟風一樣松(徑山杲)」

「　雲門是箇老闍𥠖衲僧巴鼻幾時知拄杖從教不得動春來未免倒抽枝(懶菴樞)」

「　膽逐灘灘盡心隨浪浪飛舟人報灘盡心膽一時歸(孤峯源)」
】
「雲門上堂光不透脫有兩般病一
切處不明面前有物是一又透得一切法空
隱隱地似有箇物相似亦是光不透脫又法
身亦有兩般病得到法身為法執不忘己見
猶存坐在法身邊是一直饒透得法身去放
過即不可子細檢點將來有甚麼氣息亦是
病。」
【
頌曰。
「　森羅萬象許崢嶸透脫無方礙眼睛掃彼門庭誰有力隱人胷次自成情船橫野渡涵秋碧棹入蘆花照雪明串錦老漁懷就市飄飄一葉浪頭行(天童覺)」
】
「雲門示眾曰
讀經千卷紙上語。」
【
頌曰。
「　先天後地本寥廓撥草尋芳途路樂不得春風花不開花開又被風吹落(或菴體)」
】
「雲門因僧問達磨面壁意
旨如何師曰念七。

又僧問南泉達磨面壁
意旨如何泉曰天寒無被蓋。」
【
頌曰。
「　一人會上竿一人會穿井伎倆雖不同緫是一般病識得者般病衲僧鼻孔都穿盡(慈受深)」

「　雲門念七開口則失禿却舌頭有甚氣息(東山源)」


「　達磨面壁雲門念七兩箇漆桶多虛少實明眼衲僧如何委悉當知劒去久矣不用刻舟尋跡(無相)」
】

禪宗頌古聮珠通集卷第十七　　　赤三

禪宗頌古聮珠通集卷苐十八　　　赤四
(僧錄司右闡教兼靈谷禪寺住持淨戒重校)

  
  * 祖師機緣

「潭州谷山有緣禪師(嗣大光)僧問如何是祖
師西來意師曰夜半烏兒頭戴雪天明啞子
抱頭歸。」
【
頌曰。
「　瑞靄祥煙鎻玉樓妙年王子恣優游琉璃殿上騎金馬明月堂前輥綉毬(丹霞淳)」
】
「京兆白雲善藏禪師(嗣大光)僧問
如何是深深處師曰矮子渡深溪。」
【
頌曰。

「　白頭童子智尤長半夜三更渡渺茫任運徃來無間断不消船艇與浮囊(丹霞淳)」
】

「吉州禾山無殷禪師(嗣九峯)示眾曰習學謂
之聞絕學謂之隣過此二者謂之真過有僧
問如何是真過師曰禾山觧打鼓曰如何是
真諦曰禾山觧打鼓又問即心即佛則不問
如何是非心非佛師曰禾山觧打鼓曰如何
是向上事師曰禾山觧打鼓。」
【
頌曰。
「　布毛拈起費人言爭似禾山一句傳打鼓一聲喧宇宙冰寒千丈忽生蓮(投子青)」

「　一拽石二搬土發機須是千鈞弩象骨老師曾輥毬爭似禾山觧打鼓報君知莫莾鹵甜者甜𠔃苦者苦(雪竇顯)」

「　一二三四五禾山觧打鼓觀音妙智力能救世間苦(正覺逸)」

「　當陽打動番南鼓萬象森羅立地聞不是大家齊則劇難消白日
到黃昏(雪菴瑾)」

「　草履為冠松作釵一般瀟灑眼頭乖清音只在風簷下終日無人不下堦(虛堂愚)」

「　禾山觧打鼓大地無寸土不是邯鄲人切忌學唐步(無相範)」
】

「洪州鳳棲山同安常察禪師(嗣九峯)問僧眼
界無光如何得見僧曰北斗東轉南斗西移
師曰夫子入太廟曰與麼則同安門下道絕
人荒去也師曰橫抱孾孩擬彰皇簡。」
【
頌曰。

「　新羅􂿜海南岳天台纖塵不礙豈涉去來回頭歛念觧脫門開反憶善財尋勝友百城游徧不知回(雪竇宗)」
】
「同安因僧問如何是
鳳棲家風師曰鳳棲無家風曰既是鳳棲為
什麼却無家風師曰不迎賔不待客曰恁麼
即四海叅尋當為何事師曰盤飣自有傍人
施。」
【
頌曰。
「　三世如來一口吞故山深靜月黃昏光分頂後千門曉坐看春回入燒痕(自得暉)」
】
「同安因僧問如何是天人師師曰頭
上角不全身上毛不出。」
【
頌曰。
「　秘殿重圍曉尚寒丹𡎰苔潤未排班寶香鳳燭烟雲合寂寂簾垂不露顏(丹霞淳)」
】
「同安因僧問
新嵗方來殘年巳去莫有不受嵗者麼師曰
有曰如何是不受嵗者師曰作麼生曰恁麼
則不受嵗也師曰城上已吹新嵗角窓前猶
點隔年燈。」
【
頌曰。
「　舊嵗新年作問端同安從
此放顢頇憑仗高樓莫吹笛大家㽞取倚闌干(懶菴樞)」

「　樓上嗚咿角已吹燈前蝴蝶夢猶迷如今要識不遷義日出東方夜落西(無機惠)」
】
「新羅泊巖和尚(五燈會元作
新羅國百巖嗣谷山藏)僧問如何是禪師曰
古塚不為家曰如何是道師曰徒勞車馬迹
曰如何是教師曰貝葉􂊂不盡。」
【
頌曰。

「　故國清平久有年白頭猶自戀生緣牧童却觧忘功業懶放牛兒不把鞭(古塚不為家)(丹霞淳二)」


「　四十九年成露布五千餘軸盡言詮妙明一句威音外折角泥牛雪裏眠(貝葉􂊂不盡)」


「　貝葉􂊂不盡一句無私萬法印千聖滿口不能宣嶺梅漏泄春光信(雪竇宗四)」


「　古塚不為家漁翁舉棹出蘆花湛水無風江月逈長空撒盡暮天霞」


「　不勞車馬迹文王去後無消息月華影裏釣魚磯萬古清風長歷歷」


「　一鏃三關俱透脫從前汗馬休拈掇須知舊閣快龍舟當年曾把錦標奪」
】

「新羅國大嶺禪師(嗣谷山藏)僧問如何是一
切處清淨師曰截瓊枝寸寸是寶折栴檀片
片皆香。」
【
頌曰。
「　乾坤盡是黃金國萬有全彰淨妙身玉女背風無巧拙靈苗花秀不知春(丹霞淳)」
】
「杭州佛日和尚(嗣雲居)夾山一
日大普請維那請師送茶師曰某甲為佛法
來不為送茶來那云和尚教上座送茶師曰
和尚尊命即得乃將茶去作務處搖茶碗作
聲夾山回顧師曰釅茶三五椀意在钁頭邊
山曰缾有傾茶意籃中幾箇甌師曰缾有傾
茶意籃中無一甌便傾茶行之時大眾皆舉
目師曰大眾鶴望請師一言山曰路逢死蛇
莫打殺無底籃子盛將歸師曰手執夜明符
幾箇知天曉山曰大眾有人歸去歸去從此
住普請。」
【
頌曰。
「　路逢死蛇莫打殺無底籃子須𩗺下徃徃事從閒話生莫將閑話為閑話(朴翁銛)」

「　擔板漢沒拘束餓死首陽山誓不食周粟(虛堂愚)」
】

「洪州鳳棲山同安丕禪師(嗣雲居)僧問如何
是和尚家風師曰金雞抱子歸霄漢玉兔懷
兒向紫微曰忽遇客來將何祗待師曰金果
朝來𤠔去摘玉花晚後鳳𠾑歸。」
【
頌曰。

「　日午煙凝山突兀夜央天淡月嬋娟混然寂照寒宵永明暗圓融未兆前(丹霞淳)」


「　尺素如殘雪結成雙鯉魚要知心裏事看取腹中書(方菴顯)」


「　白玉階前金鳳舞黃金殿上玉雞鳴正中來與兼中到昨夜雪深月正明(雪巖欽)」
】

「同安丕因僧問依經觧義三世佛冤離經一
字即同魔說此理如何師曰孤峯逈秀不挂
煙蘿片月行空白雲自異。」
【
頌曰。

「　雲自高飛水自流海天空闊泳孤舟夜深不向蘆灣宿逈出中間與兩頭(丹霞淳)」
】

「歙州朱谿謙禪師(嗣雲居)韶國師到叅
次聞犬咬靈鼠聲韶便問是甚麼聲師曰
犬咬靈鼠聲曰既是靈鼠為甚麼却被犬咬
師曰咬殺也曰好箇犬師便打曰莫打某甲
話頭師休去。」
【
頌曰。

「　針頭削銕佛面刮金無處若有出手便驚(月堂昌)」

「　鼠既不靈官馬相踏借使乘風廝挨廝拶干戈中立太平基凜凜嘉聲振蘭若(佛燈珣)」
】

「朱谿問僧甚處來曰廣南來師曰彼中還
有奇特尊宿麼曰奇特尊宿並無人說
着只有一人大無慚愧師曰誰僧便指師師
曰果然無慚愧曰若不是朱谿時人冈措師
以手掩鼻僧近前師便打曰恰是師曰老僧
住持事繁僧拂袖便出師呵呵大咲曰盤
陀石上藕。」
【
頌曰。

「　亂走到家來到家便亂走捉得玉麒麟咬断別人手(月堂昌)」

「　問着奇特尊宿指出
無慚愧漢力戰當場彩旗撩乱頭尾兩全始終一貫蟠桃一熟三千年藕生石上誰親見(佛燈珣)」

「　撥草瞻風客機鋒劈箭來盤陀石上藕一夜銕花開(方菴顯)」

「　奇特老尊宿大無慚愧人盤陀石上藕喜見一番新(石溪月)」
】

「雲居山第二世道簡禪師(嗣雲居)僧問孤峯
獨宿時如何師曰閑著七間僧堂不宿阿誰
教󲊛孤峯獨宿。」
【
頌曰。
「　法爾非修本十成平常酬荅最分明端然指出長安道無奈遊人不肯行(丹霞淳)」

「　豁開萬仞崖劈面通消息一條白練飛界破青山色(率菴)」
】
「雲居因僧問
路逢猛虎時如何師曰千人萬人不逢如何
却是󲊛逢。」
【
頌曰。
「　不搽紅粉色不挂綠羅衣一般閑態度淡墨畫蛾眉(率菴琮)」
】
「雲居簡因
僧問如何是朱頂王菩薩師曰問這赤頭漢
作麼。

高菴悟云這箇便是超宗越格底事
直是無󲊛會處湏是悟了更能履踐始得諸
人還明得麼乃。」
【
頌曰。
「　朱頂王菩薩元是赤頭漢驚恠李三黑一生只賣炭」
】

「廬山歸宗懷禪師(嗣雲居)因僧問截水停輪
時如何師云磨不轉。」
【
頌曰。
「　千尋竿上反筯斗大海波心擲釣鈎大體還他肌骨好不塗紅粉也風流(南華昺)」

「　大用縱橫掣電機爍迦羅眼尚膠黐迷途夢裏爭唇吻却憶隨他去
一回(夢菴信)」
】
「新羅雲住和尚()僧
問如何是諸佛師師曰文殊聳耳。」
【
頌曰。
「　無相光中未兆身清虛渺邈豈為隣一輪明月當軒照玉殿蕭蕭不見人(丹霞淳)」
】
「撫州荷
玉山光慧禪師(嗣曹山)僧問如何是西來的
的意師曰禮拜更待何時。」
【
頌曰。
「　虛堂寂寂夜深寒携得瑤琴月下彈不是知音徒側耳悲風流水豈相干(丹霞淳)」
】
「𢖍州常寧縣
育王山弘通禪師(嗣曹山)僧問如何是和尚
家風師曰渾身不直五分錢曰太恁貧寒生
師曰古代如是曰如何施設師曰隨家豐儉。」

【頌曰。
「　祖代家風沒一丈清貧中更是清貧著衣喫飯隨豐儉物物頭頭用最親(丹霞淳)」
】

「撫州從志禪師(嗣曹山)拈枕子示僧曰
一切人喚作枕子金峯道不是僧曰未審和
尚喚作甚麼師拈起枕子曰恁麼則依而行
之師曰󲊛喚作甚麼曰枕子師曰落在金峯
窠裏。」
【
頌曰。
「　天作孽猶可違自作孽不可逭(山)」

「　金峯窠裏絕譊訛枕子拈來會也麼回鴈一聲春夢斷始知身世悟南柯(方菴顯)」

「　渾崙拈起好風規石火明明巳較遅不落金峯窠窟裏會湏赤手討便冝(石溪月)」
】
「金峯因僧
問是身無知如土木瓦石此意如何師下禪
床扭僧耳朵僧負痛作聲師曰今日始捉著
箇無知漢僧作禮出去師召闍棃僧回首師
曰若到堂中不可舉著曰何故師曰大有人
笑金峯老婆心。」
【
頌曰。
「　扁舟劃斷曉江雲一曲高歌遠送君驚起灘頭野鴨子海天飛去不成羣(西岩惠)」

「　是身土木無知漢忍痛聲中一皺眉好是南山射石虎縱饒沒羽亦徒為(石溪月)」
】
「金峯於僧堂喫餅次自拈一枚餅從卜
板頭轉一匝大眾見一時合掌師曰縱饒󲊛
十分起手也只得一半至晚有僧請益云今
日行餅見僧合掌和尚道縱饒十分起手也
只得一半請和尚全道師作拈餅勢復云會
麼曰不會師曰金峯也只得一半。」
【
頌曰。
「　金峯餬餅只許一半若要完全後五日看(方菴顯)」
】

「金峯見駢道者來擎起經作攬衣勢以目視
之駢提坐具以目視師師曰一切人道󲊛會
禪曰和尚作麼生師曰草賊大敗。」
【
頌曰。

「　龍起滄海虎出林端直下來也急著眼看(石溪月)」
】
「金峯因僧問四海晏清時如何師曰猶
是階下漢。」
【
頌曰。
「　四海烟塵巳晏然當軒皓月照人寒大功不賜將軍賞寶馬金鏘頓懶看(丹霞淳)」
】
「撫州曹山慧霞禪師(嗣曹山)僧
問佛未出時如何師曰曹山不如曰出世後
如何師曰不如曹山。」
【
頌曰。
「　日隱青山瑞氣高梧藏丹鳳覷無寥無端石馬潭中過驚
起泥龍翻海潮(投子青)」

「　古木靈巢鸐夢迷崑崙白象倒騎歸魚鱗水漲舟橫岸羊角風生花落溪(湛堂深)」

「　曹山不如花根本艶不如曹山虎體元班江南地暖塞北春寒一把柳􂅕􂊂不淂和烟搭在玉闌干(石菴玿)」

「　曹山不如是馬非馿不如曹山虎不食斑龍吟霧起虎嘯風寒達觀之士𠔃一見便見中下之機𠔃千山萬山瘥病不假驢䭾藥延齡何用九還丹(菴儔)」
】
「曹山霞因僧侍立師曰道者可煞
熱曰是師曰秪如熱向甚處回避曰向鑊湯
爐炭裏回避師曰秪如鑊湯爐炭又作麼生
回避曰眾苦不能到。」
【
頌曰。
「　崑崙片玉大中潤碧落孤烟水底圜一念翛然無異色任從滄海變桑田(丹霞淳)」

「　眾苦不能到特地好乾坤風光都買盡不費一文錢(枯禪鏡)」

「　賀家湖上天華寺一一軒窓面水開不是閑門防俗客愛閑能有幾人來(天目禮)」

「　瞎却頂門三隻眼鑊湯爐炭裏優游若言眾苦不能到端的何曾有地頭(少室睦)」
】
「瑞州黃檗山慧禪師
(嗣踈山)問踈山剎那便去時如何山曰畐塞
虗空汝作麼生去師曰畐塞虗空不如不去
山便休去。」
【
頌曰。
「　畐塞虛空不如不去前後際斷令亦無住倒騎佛殿出三門󷕕把三門掛露柱(懶菴需)」
】
「隨州護國守澄禪師(嗣踈
山)因演化大師在湖南報慈值慈陞堂次化
出問如何是真如佛性慈云誰無化不契遂
請益師師曰汝但問來化理前問師曰誰有
化於言下契悟乃云首座或在眾或住持某
甲誓終身相助後化亦繼師住護國(即護國)。」

【頌曰。
「　誰無誰有句中玄擊碎重関道宛然若是子期聽品弄肯將松韻作秋蟬(大洪遂)」

「　朝三莫四一何少(莫四朝三)何太多多少未能知􂐴量有無從此見譊訛不譊訛唵蘇嚧悉哩薩婆訶(佛性泰)」

「　誰無誰有全機道言下反身不唧𠺕直饒未舉已先行錯認簸箕作熨斗阿呵呵若人便解倒騎驢一生不著隨人後(秀巖瑞)」
】
「護國澄因僧問如何是本來心師
曰犀因翫月紋生角象被雷驚花入牙。」
【
頌曰。

「　三脚靈龜荒徑走一枝瑞草乱峰垂崑崙含玉山光潤凉兔懷胎月未知(丹霞淳)」
】
「護國澄
因僧問如(何是)梵音相師曰河北驢鳴河南犬
吠。」
【
頌曰。
「　目連求佛梵音相運盡神通不見邊誰悟驢鳴并犬吠圓音落落示人天(大洪遂)」
】
「護國澄因僧問如何是本來父母師曰
頭不白者曰將何奉獻師曰殷勤無米飯堂
前不問親。」
【
頌曰。
「　出門遍界無知巳入戶盈眸不見親虗室夜寒何所有碧天眀月頗為隣(丹霞淳)」
】
「護國澄因僧問鸐立枯松時如
何師曰地下底一塲懡㦬問會昌沙汰時護
法善神向甚麼處去師曰三門前兩箇一場
懡㦬問滴水滴凍時如何師曰日出後一場
懡㦬。」
【
頌曰。
「　鶴立孤松類莫齊豈同鵝鴨狎羣雞遼陽化去無踪跡靈木迢然鳳不棲(大洪遂)」

「　古寺門前護法神會昌沙汰鼻頭辛時來天地皆同力究竟還他有道君冰生滴水事清高日出東方便不牢溪澗豈能㽞得住終歸大海作波濤壯志稜稜𩯭未秋男兒不患不封侯反思清白傳(家客)洗耳溪頭不飲牛(天童覺)」
】
「潭州報慈藏嶼禪師(嗣龍牙)僧問情生
智隔想變體殊秪如情未生時如何師曰隔
曰情未生時隔箇甚麼師曰這箇梢郎子未
遇人在。」
【
頌曰。
「　古人一隔衲僧命脉欲識一貫兩箇五百(天衣懷)」

「　情未生時隔金毛多失色狐狸門外走縱橫笑殺藂林老禪客(楊無為)」

「　無情由隔若為通􂅕𩬊之間路萬重可惜兩頭空走者不能直下見其宗(白雲端)」

「　報慈一隔佛祖命脉放去􂊂來聖凢罔測(開福寧)」

「　隔青天無雲轟霹靂藂林衲子如稻麻不知幾箇僊陀客(大中隆)」

「　江南舡海南舶把柂張帆知莭拍隨波逐浪幾時休撒手到家頭已白(大洪遂)」

「　隔穿耳胡僧眼睛黑東院西邊是趙州觀音院裏安彌勒(石門玿)」
】
「襄州萬銅
山廣德延禪師(嗣青林虔)僧問如何是透法
身句師曰無力登山水茅戶絕知音。」
【
頌曰。
「　體妙探玄盡涉程爭如野老異中行功忘日用平懷穩免事君王寵辱驚(丹霞淳)」
】
「襄州石門
獻蘊禪師(嗣青林虔)僧問如何是和尚家風
師曰物外獨騎千里象萬年松下擊金鍾。」
【
頌
曰。
「　夜眀簾外月朦朧騎象寶鍾洪韻上騰三界外聾夫何事睡猶(丹霞淳)」
】

「袁州木平山善道禪師(嗣蟠龍文)初㕘洛浦
問一漚未發巳前如何辨其水脉浦曰移􂿝
諳水脉舉棹別波瀾師不契乃㕘蟠龍亦如
前問龍曰移舟不別水舉棹即迷源師􂐘此
悟入。」
【
頌曰。
「　金烏玉兔兩交馳照破威音未兆時若謂青霄別有路木人依臼皺雙眉(丹霞淳)」

「　移舟曾不別澄源舉棹波生豈更堪要會一漚初未發木人半夜好同㕘(本覺一)」


「　滔滔一脉混常流纔觸波瀾卒未休岸闊風清澄皓月漁翁撥棹宿汀洲(瞞菴成)」
】
「木平因
僧問如何是西來意師曰石羊頭子向東看。」

【頌曰。
「　木平道高最難過人問西來意若何石羊頭子向東望月眀纔上徧山坡直言不用多疑慮海澄浪息見森羅(汾陽昭)」

「　老胡萬里向支那直至而令不柰何堪笑牧童誰問路一聲長笛過前坡(佛印元)」

「　不勞斤斧弄巧成
拙壞衲通身頭髭若雪著雙破草鞋踏破澄潭月祖意石羊頭向東一漚前事如何說(法雲秀)」

「　木平本自無斤斧好肉那堪著炎瘢直指西來親切意石羊頭子向東看(照覺緫)」

「　石羊頭子向東看大地茫茫被眼謾月映寒潭清徹底雲􂊂華岳露巑岏(野菴璇)」

「　石羊頭子向東看祖意眀眀會者難不惜當陽重指注令朝九日菊花斑(此山應)」
】

「汝州風􂕷沼禪師(嗣南院)
師在郢州李史君衙內度夏普請大會
請師陞座乃曰祖師心印狀似䥫牛之機去
即印住住即印破秪如不去不住印即是不
印即是還有人道得麼時有盧陂長老出問
學人有鐵牛之機請師不搭印師曰慣釣鯨
鯢澄巨浪却嗟蝸步𩥇泥沙陂住思師喝曰
長老何不進語陂擬議師便打一拂子曰還
記得話頭麼試舉看陂擬開口師又打一拂
子牧主曰信知佛法與王法一般師曰見甚
麼道理牧主曰當斷不斷反招其亂師便下
座。」
【
頌曰。
「　擒得盧陂跨銕牛三玄戈甲未輕酬楚王城畔朝宗水喝下曾令却倒流(雪竇顯)」


「　鋒頭壁立銕牛機十字縱橫寶劒揮一陣賊軍俱粉碎凱歌齊和太平歸(保寧勇)」

「　列聖風規初不放過擬跨銕牛驀頭印破盧陂當斷
却沉吟電轉星飛被活擒喝下機鋒如霹靂三玄戈甲振叢林(圓悟勤)」

「　銕牛之機印住印破透出毗盧頂𩕳行却來化佛舌頭坐風􂕷當𢖍盧陂負墮棒頭喝下電光石火歷歷分明珠在盤貶起眉毛還蹉過(天童覺)」

「　全鋒敵勝鐵牛機電掣雷奔巳是遲等閒活捉盧陂老縱饒猛略若為施君不見寰中意氣閫外威權擬議衝前緫滅門(懶菴需)」

「　一句猶如劈箭機纔生擬議犯重圍分明佛法同王法只許當年牧主知(簡翁)」
】
「風􂕷上堂若立一塵
家國興盛野老顰蹙不立一塵家國喪亡野
老安貼於此明得闍𥠖無分全是老僧於此
不明老僧却是闍𥠖闍𥠖與老僧亦能悟却
天下人亦能瞎却天下人欲識闍𥠖麼右邊
一拍曰這裏是欲識老僧麼左邊一拍曰這
裏是。」
【
頌曰。
「　野老從教不展眉且圖家國立雄基謀臣猛將今何在萬里清風獨自知(雪竇顯)」

「　立國仍教野老欣威行閫外不揚塵縱橫莫測文兼武宇宙茫茫有幾人(白雲端)」

「　皤然渭水起垂綸何似首陽清餓人只在一塵分變泰高名勛業兩難泯(天童覺二)」

「　幾許歡心幾許愁好看野老兩眉頭家邦平貼清如鏡水瘦山空一樣秋」
】
「五祖演云太
平即不然若立一塵法堂前草深一丈不立
一塵錦上鋪花何也不見道。」
【
頌曰。
「　九九八十一窮漢受罪畢纔擬展脚眠蚊蟲獦蚤出且看雙放更雙􂊂有底歡聲有底愁一切聖賢如電拂大千沙界海中漚(雪巖欽)」

「　家國分明得自由盛衰全在一塵􂊂將軍戰馬眠方熟野草從教滿地愁(竹屋簡)」
】
「風􂕷叅南院
院問近離甚處師曰南方曰南方一棒一喝
如何商量師曰作奇特商量曰我這裏不然
師曰未審此間一棒一喝如何商量曰棒下
無生忍臨機不見師師便省。」
【
頌曰。
「　有喝端如探竿草無師血脉通紅線當陽不識李將軍徒學穿楊一枝箭(南岩勝)」
】
「風􂕷因僧問語默
涉離微如何通不犯師曰常憶江南三月裏
鷓鴣啼處百花香。」
【
頌曰。
「　鷓鴣啼處百花香拊掌呵呵笑一場因憶舊年游歷處送人雲塢入斜陽(海印信)」

「　鷓鴣啼處百花鮮江國從來路坦然為報途中未歸客謝家人不在漁船(寶峯明)」

「　快騎駿馬上高樓南北東西得自由最好腰纏十萬貫更來乘鶴上楊州(鼓山珪)」


「　忽尓出門先見路纔方下腳便登船神仙祕訣真堪惜父子雖親不可傳(徑山杲)」

「　彩雲影裏神仙現手把紅羅扇遮面急湏著眼看仙人莫看神仙手中扇(佛鑑懃)」

「　不露風骨句未語先分付進步口喃喃知君太罔措(無門開)」
】

「風宂因僧問如何是佛師曰杖林山下竹筋
鞭。」
【
頌曰。
「　杖林山下竹筋鞭南北行人萬萬千莫恠相逢不下馬東西各自有前程(慈明圓)」

「　杖林山下竹筋鞭枝節蕭踈古澗邊要會宗師開正眼滿輪午夜照秋天(海印信)」

「　杖林山下竹筋鞭搭索拏鈎火裏牽拽近不能推向後回旋却到使君前(道吾真)」

「　杖林山下竹筋鞭頭尾拈來緫一般莫恠玄沙不出嶺他家元是釣魚舡(雲峯恱)」

「　杖林山下竹筋鞭水在深溪月在天良馬不知何處去阿難依舊世尊前(真凈文)」

「　杖林山下竹筋鞭南北行人萬萬千堪笑一堂無事客臥雲深處不朝天(雲溪恭)」

「　杖林山下竹筋鞭拈出寒巖尚帶烟扶過斷橋曾得力而令不直半分錢(上方益)」

「　杖林山下竹筋鞭六月行人口吐𤇆曾在祝融峯頂見十分月出在平田(東山空)」

「　杖林山下竹筋鞭憍梵鉢提舌拄天羣黨元來諱空手起家消息在荒田(或菴體)」
】
「風宂因僧問
如何是清淨法身師曰金沙灘上馬郎婦。」
【
頌
曰。
「　金沙灘裏馬郎婦宗匠臨機發一言自笑箭穿紅日影孰云斫水不成痕(正覺逸)」

「　相逢盡道歸山去林下何曾見一人回首靣南看北斗金鷄早報五更春(浮山遠)」

「　截鐵之機安可惻頓開千眼莫能窺禪人到此徒名邈錯
認查梨作乳梨(海印信)」

「　何年嫁事馬家郎鳳枕同歡碧玉床回首畫橋離別苦落花㳅水淚千行(張無盡)」

「　十分羙麗誰家女百倍聡明是馬郎堪笑金沙灘畔約始終姻婭不成雙(或菴體)」
】
「風宂因僧問如何是佛師曰如何不
是佛曰學人未曉乞師再指師曰家住海門
東扶桑最先照。」
【
頌曰。
「　眉間一道白毫光歷刼知將甚處藏永夜寥寥天未曉更湏斫額望扶桑(保寧勇)」
】
「風宂到黃龍龍曰石角穿雲
路垂條意若何師曰紅霞籠玉像擁嶂照川
原曰恁麼則相隨去也師曰和尚低聲。」
【
頌曰。

「　無價眀珠暗處懸夜深將把木人牽誰知却被泥牛見吞入紅霞碧浪淵(投子青)」
】
「風􂕷目
僧問如何是道師曰五鳳樓前曰如何是道
中人師曰問取城隍使。」
【
頌曰。
「　深宮禁殿隔重闈簾靜簷楹紫氣垂苔地不通朝請近家人指路莫遲疑(投子青)」
】
「風宂因僧問塵鹿成
群如何射淂塵中主曰釣舡載到瀟湘岸氣
咽無寥問白鷗。」
【
頌曰。
「　禁殿重闈視𦗟危側思偏立絳綸垂漢鄉雲斷汀洲逈嶺莫猿啼孤月隨(投子青)」
】
「風􂕷因僧問如何是學人親
切處師曰須彌南畔齊打皷賀蘭山前築皮
毬。」
【
頌曰。
「　親切曾伸問老翁東山歌唱北山令弄潮須是吴江客別語還他漢地人(投子
青)」
】
「風􂕷因僧問古曲無音韻如何和淂齊師
曰木雞啼子夜芻狗𠯈天明。」
【
頌曰。
「　古巖月色鎻重雲枯木迎芳晚帶春昨夜星河隔南斗金烏隨鳳過天輪(投子青)」
】
「汝州頴橋安禪
師號鐵湖(嗣南院)向火次因鍾司徒問三界
焚燒如何出淂師以香𢁈撥開火鍾擬議師
召曰司徒司徒鍾忽有省。」
【
頌曰。

「　三界炎炎如火聚道人未有安身處連忙撥火召司徒眼上眉毛渾不顧眉毛落𥁞入還生死火寒灰觧脫坑奉報禪人急跳出莫教日午打三更(佛鑑懃)」

「　高聲撥火召司徒火𦦨炎天驀靣驅秪向此間能穩坐任教門外雪盈衢(冶父川)」

「　三界焚燒要出離見春來了見春歸是他不見春來去日出東方夜落西(閑極雲)」
】

  
  * 六祖下第八世
  
  * 資福邃
  * 芭蕉徹
「吉州資福貞邃禪
師(嗣資福寶)僧問如何是古人歌師作此○
相示之。」
【
頌曰。
「　一曲兩曲深夜彈松風和雨過前山可憐卞玉離荊岫誰是知音却取還(投子青)」
】
「郢州芭蕉山繼徹禪師(嗣芭蕉
清)僧問有一人不捨生死不證涅槃師還提
携也無師曰不提携曰為甚麼不提携師曰
林溪粗識好惡。」
【
頌曰。
「　百嵗兒童出戶來滿
身紅爛惹塵埃火中閑步清凉地識者無因敢近擡(投子青)」
】

  
  * 六祖下第八世
  
  * 黃龍機(一則)
  * 明招謙(二則)
  * 地藏琛(二則)
  * 大龍洪(一則)
  * 白馬靄(一則)

  
  * 曹洞宗
  
  * 薦福思(一則)
  * 同安志(一則)
  * 廣德義(二則)
  * 廣德周(一則)
  * 石門徹(三則)
  * 太陽堅(一則)
「鄂州黃龍山誨機禪師(嗣
玄泉彥)僧問風恬浪靜時如何師曰百尺竿
頭五兩垂。」
【
頌曰。
「　百尺竿頭五兩垂窮沙絕漠任風吹可憐無限滄浪客猶把南針定所歸(石林鞏)」
】
「婺州明招德謙禪師(嗣羅山)
一日天寒上堂眾纔集師曰風頭稍硬不是
汝安身立命處且歸暖室商量便歸方丈大
眾隨至立定師又曰纔到暖室便見瞌睡以
拄杖一時趂下。」
【
頌曰。
「　堂上非常凜冽眾人誰敢當頭只見西風刮地豈知一葉驚秋暖處去極停囚無人為與塞咽喉湏信高皇功業大鴻溝兩岸一時􂊂(佛慧泉)」

「　風頭坐断進還難衲子相將不易看未到潼關天巳曉不堪回首望長安(開福寧)」

「　風頭稍硬難安立暖氣纔通瞌睡來却笑明招閑費力無端兩處強差排(鼓山珪)」

「　夜半明星當午現愚夫猶待曉鷄鳴可憐自屎不知臭又欲重新拈似人
(徑山杲)」

「　風前露出無瑕璧室內擎將如意珠兩度獻渠渠不識可憐流落在江湖(佛性泰)」


「　𪂶𪂶鳥守空池魚從脚底過𪂶𪂶緫不知(懶菴需)」

「　稍硬風頭早巳乖更將暖處自沉埋反令千古成踪跡枉喫羅山白飯來(介石朋)」

「　風頭稍硬無棲泊暖處商量一句無老倒不堪醫世患謾將毒藥當醍醐(東山源)」

「　前頭計較既不成後靣安排亦不是古時若有今時人不落他家圈䙡裏(斷橋倫)」
】
「明招因僧問虎生
七子那箇沒尾巴師曰苐七箇沒尾巴。」
【
頌
曰。
「　無尾大蟲難傍近近前便是傷人命除非自解據虎頭自然頭正尾亦正(鼓山珪)」

「　苐七菸菟沒尾巴食牛之氣巳堪誇藂林悱悱爭唇吻幾箇行人得到家(徑山杲)」

「　苐七箇沒尾巴不落羣隊獨露爪牙擬心湊泊終難見湏信蓮開火裏花(松源岳)」
】
「福州地藏桂琛禪
師(嗣玄沙)問僧什麼處來曰南方來師曰南
方佛法如何曰商量浩浩地師曰爭似我這
裏種田博飯喫曰爭奈三界何師曰喚什麼
作三界。」
【
頌曰。
「　種田愽飯喫言中誰辨的午後打齋鍾真金曾失色(雲峯恱)」

「　種田愽飯喫佛法要商量言下超三界靈機發妙光(靈源清)」

「　種田愽飯待方來玄妙商量一任猜無影樹頭懸日月幾人於此便心灰(旻古佛)」

「　宗說
般般盡強為流傳口耳便支離種田博飯家常事不是飽叅人不知叅飽眀知無所求子房終不貴封侯忘機歸去同魚鳥濯足滄浪烟水􂊂(天童覺)」

「　種田博飯有來由免見區區向外求莫謂勞心便勞力大都工拙要全􂊂(雲巖)」

「　千鈞發重機千古仰遺則雖連十五城那換相如璧啇量浩浩地爭如種田博飯喫一片殊勝緣兩叚俱奇特要知火裏鉢曇花天上人間不可加(佛鑑懃)」

「　種田博飯喫飽臥長伸腳把將三界來安向左邊著引淂龍牙老古錐手裏把柄破木杓(無凖範)」
】
「地藏翫
月曰雲動有雨去有僧曰不是雲動是風動
師曰我道雲󷄑不動風亦不動曰和尚適來
又道雲動師曰阿誰罪過。」
【
頌曰。
「　風起心搖樹雲生性起塵若明今日事昧却本來人(龍濟修)」

「　若教捉物入迷津但有纖毫即是塵不信舊時無相貌外尋知識也非真(草堂清)」

「　雲生洞裏陰風動林間響若眀今日事半斤是八兩(上方岳)」

「　樹動風搖塵生雲起太上老君何曾姓李(断橋倫)」
】
「鼎州大龍山智洪禪師(嗣
白兆圓)僧問色身敗壞如何是堅固法身師
曰山花開似錦澗水湛如藍。」
【
頌曰。
「　問曾不知荅還不會月冷風高古巖寒檜堪笑路逢遠道人不將語默對手執白玉鞭驪珠盡擊碎
不擊碎增瑕纇國有憲章三千條罪(雪竇顯)」


「　山花如錦水如藍雲在高峰月在潭兩箇泥牛闘入海行人脫袴杖頭擔(地藏恩)」

「　山花如錦春長在澗水如藍碧湛然信步白雲深處去須知別有洞中天(佛鑑懃)」

「　色身敗壞世常情一點靈光到處晶澗水如藍花似錦法身何處不分眀(南堂興)」

「　雲散蟾輪滿烟􂊂岳靣高泥牛穿巨海轉角起風濤(天寧璉)」

「　山花如錦水如藍親見文殊接話談十字街頭輕一拶前三三對後三三(瞎堂遠)」

「　大龍景物㝡幽妍澗水山花照眼鮮堅固法身何必問風光長在劫壺先(天目禮)」

「　山花似錦水如藍突出乾坤不露顏曾踏武陵溪畔路洞中春色異人間(無凖範)」
】
「襄州白馬山行靄禪師(嗣白兆
圓)僧問如何是清淨法身師曰井底蝦蟆吞
却月。」
【
頌曰。
「　九重深密視聽難玉殿瓊樓宿霧攢爕理盡歸臣相事輪王不戴寶花冠(丹霞淳)」
】
「穎州薦福思禪師(嗣護國澄)僧問古殿
無佛時如何師曰梵音何來曰不假修證如
何得成師曰修證即不成。」
【
頌曰。
「　古殿苔生像不安霜風八靣逼人寒梵音忽奏誰能會人天盡聽玉珊珊(大洪遂)」

「　古殿無佛梵音何來夢中喚省樓閣門開靈光一點絕塵埃耀古騰令遍九垓(南堂興)」
】
「洪州同安志禪師(嗣
同安王)僧問二機不到處如何舉唱師曰徧
處不逢玄中不失。」
【
頌曰。
「　這邊那畔緫難逢一句無私不處中紅日暮沉西嶂外空㽞孤影照溪東(丹霞淳)」
】
「同安志因僧問凡有言句
盡落今時學人上來請師直指師曰目前不
說句後不迷又問如何是向上事師曰逈然
不換標的即乖。」
【
頌曰。
「　天黑雲深飛莫鴉鷺鷥立雪對蘆花幸然不属今時事句後聲前會即差(雪岩欽)」
】
「襄州廣德義禪師(嗣廣德延)
僧問古人云言語道斷非去來今此理如何
師曰彌勒涅槃知幾劫護眀猶未降迦維。」
【
頌
曰。
「　妙湛圓眀苐一機降生成道涅槃時迦維摩竭雙林樹認著元來不是伊(丹霞淳)」
】
「廣德
義因僧問久負不逢時如何師曰扇開人不
遇陋巷莫能􂊂。」
【
頌曰。
「　妙體堂堂相好全青霄獨步躡金蓮千華臺上猶慵坐弊垢襴衫豈肯穿(丹霞淳)」
】
「襄州廣德周禪師(嗣廣德延)
僧問教中道阿逸多不斷煩惱不修禪定佛
記此人成佛無疑此理如何師曰鹽又盡炭
又無曰鹽盡炭無時如何師曰愁人莫向愁
人說說向愁人愁殺人。」
【
頌曰。
「　􂊂放隨時雖有凖出門入戶恐難論長安路子君須到莫向深村草裏蹲(虗堂愚)」
】
「襄州石門慧徹禪師
(嗣石門蘊)僧問實際理地如何進步師曰鳥
道無前僧曰幽谷白雲藏白雀擬心棲處隔
山迷。」
【
頌曰。
「　幽谷白雲藏白雀擬心棲處隔山迷直饒不住棲心處猶落怡山苐二機(懶菴需)」
】
「石門徹因僧問如何是三乘教外別傳一
句師曰東村王老夜燒錢。」
【
頌曰。
「　東村王老夜燒錢草鞋踏地帽指天家無白澤招禍福窮時相炒餓相煎(洞山聡)」

「　三乘教外別流傳瞎漢多知喚作禪天下衲僧叅不到東村王老夜燒錢(楊無為)」

「　東村王老夜燒錢眼中塵霧口中烟招神引鬼成妖恠三脚蝦䗫飛上天(地藏恩)」

「　東村王老夜燒錢野鬼閒神滿月前休更逢人覔玄旨謝家人不在漁船(上方益)」

「　王老夜燒錢白日看星月磕頭禮慈尊手把名香爇(道吾真)」

「　木食草衣隨分過此身贏得樂天真忽咨教外別傳句未免燒錢引鬼神(寶葉源)」

「　王老燒錢言端語端錦包特石䥫褁泥團(退耕寧)」
】
「石門徹因僧問雲光作牛意
旨如何師曰陋巷不騎金色馬回途却着破
襴衫。」
【
頌曰。
「　瑞草藂中懶欲眠徐行處處逈翛然披毛戴角人難識為報芒童不用鞭(丹霞淳)」
】
「郢州太陽慧堅禪師(嗣靈泉仁)因僧問
如何是玄旨師曰壁上掛錢財。」
【
頌曰。
「　輕輕人問玄中旨便吐肝腸說與他木人暗皺雙眉處石女多言爭柰何(投子青)」

「　玄旨玄旨壁
上錢財挂起家門幸自平安白日招神引鬼(楊無為)」

「　玄旨分眀示學人錢財壁上挂金銀連珠六貼三千貫不濟飢寒不濟貧(張無盡)」
】

「鼎州德山圓眀緣密禪師(嗣雲門)上堂大眾
及盡去也直淂三世諸佛口挂壁上猶有一
人呵呵大笑若識此人㕘學事畢。」
【
頌曰。
「　雙盲入暗路崎嶇日落栖蘆暫得甦爭似石人眠夜半免教舜讓守林居須知花綻非干木無脚行時早觸途昨朝風起長安道先是崑崙進國圖(投子青)」

「　􂊂把斷襟喉風磨雲拭水冷天秋錦鱗莫謂無滋味釣盡滄浪月一鈎(天童覺)」

「　青山是父白雲兒雲散青山捴不知玉兔晝眠雲母地金烏夜宿不萌枝(足菴鑑)」
】

「岳州巴陵新開院顥鑑禪師(嗣雲門)僧問如
何是道師曰眀眼人落井。」
【
頌曰。
「　落井須眀出井機直冝擡眼動睛輝於斯倜儻無纖隔祖道汪洋淂旨歸(洞山聡)」

「　南北東西苦問人新開多口接迷津從茲八駿追風急空望悠悠脚下塵(佛印元)」

「　好箇眀眼人落井藂林話會幾時休修心未到無心地萬種千般逐水流(正覺逸)」

「　眀眼人落井靈丹透金鼎黑水崑崙奴夜過漫天嶺(覺海元)」

「　秋夜霜天月正眀仰觀星象約三更一條大路平如掌歸去何妨徹曉行(保寧勇)」

「　眀眼人落井波斯上古臺
龍門三級浪死水有曝𦝰(長靈卓)」

「　眀眼人落井西方在東嶺捉得箇饅頭開拳是餬餅(海印信)」

「　語不邪笑不來拙鋪設巧安排猢猻將板拍野老舞三臺(冶父川)」

「　巴陵一句子對面却相謾大地平如掌何事放無端(月菴果)」

「　誰觧當頭領坐斷毗盧頂稽首老巴陵眀眼人落井(月林觀)」

「　眀眼人落井恩深怨亦深海枯終見底人死不知心(朴翁銛)」
】
「巴陵因僧問如
何是吹毛劒師曰珊瑚枝枝撑著月。」
【
頌曰。

「　要平不平大巧若拙或指或掌倚天照雪大冶𠔃磨礱不下良工𠔃拂拭未歇別別珊瑚枝枝撑著月(雪竇顯)」

「　珊瑚枝枝撑著月射斗鋒鋩未足觀四海盡來歸貢後乾坤同耀寶光寒(白雲端)」

「　價重三千不可圖從教千古強名模長因塞北烟塵息記得江南啼鷓鴰(長靈卓)」

「　脫得邊城戍役身却來偷賞上園春御街前畔低聲語不覺衝他皃事人(心聞賁)」
】

「巴陵因僧問如何是提婆宗師曰銀椀裏盛
雪。」
【
頌曰。
「　老新開端的別觧道銀椀裏盛雪九十六箇應自知不知却問天邊月提婆宗提婆宗赤旛之下起清風(雪竇顯)」

「　大冶精金澄潭皎月南北東西孰分優劣昨夜春風一陣來掃盡千山萬山雪(海印信)」

「　人天會上分緇素龍象堂前定是非選甚邪魔并異類好
教齊向此中歸(保寧勇)」

「　銀椀裏盛雪冰壺含寶月縱具四韋陀到此虛搖舌西天令嚴此土還別(佛性泰)」

「　提婆宗銀椀雪泰華摧滄海竭赤旛之下起清風吹落楊花硬如䥫(佛心才)」
】
「巴陵因僧問祖意教意是同是別師曰鷄
寒上樹鴨寒下水。」
【
頌曰。
「　同別祖教問端由便將元價與他酬􂅕綸夜靜人垂釣曉淂金烏帶月􂊂(投子青)」

「　昨夜三更屈指輪世間休說兩三人􂐴聲長笛離亭晚君向瀟湘我向秦(保寧勇)」

「　鷄寒上樹鴨寒下水三百餘會不能宣九年靣壁徒瞌睡休瞌睡上是天𠔃下是地(佛性泰)」

「　鷄寒上樹鴨寒下水時莭不相饒古今自然理寒松十里吼清風流水一溪聲未巳(湛堂凖)」

「　一朵梨花春帶雨金色頭陀笑不語龍宮海藏月眀前織女姮娥相對舞咲者咲舞者舞十方無虛空大地無寸土(南堂興)」

「　鷄寒上樹鴨寒下水鷲嶺費分踈少林提不起千峰寒色露全機貶上眉毛千萬里(寂岩中)」

「　雞作蒼鷹拏鼈鼻鴨為金翅作獰龍空王以此垂洪範錦上鋪花知幾重(南岩勝)」
】

「般若啟柔禪師(嗣雲門)僧問西天以蠟人為
驗未審此土以何為驗師曰新羅人草鞋。」
【
頌
曰。
「　龜毛拈得笑咍咍一擊萬重関鎻開假使蠟人似冰結當甚新羅人草鞋(枯禪鏡)」
】

「益州青城香林院澄遠禪師(嗣雲門)僧問
如何是西來的的意師曰坐久成勞曰便回
轉時如何師曰墮落深坑。」
【
頌曰。
「　一箇兩箇千萬箇脫却籠頭卸角䭾左轉右轉隨後來子湖要打劉銕磨(雪竇顯)」

「　香林無雜木一一是旃檀野火忽然發清風天地寬祖意報尓曹坐久自成勞(野軒遵)」

「　禪家流何太錯只管追求無病藥若知煩惱即菩提久坐成勞亦安樂(佛鑑懃)」

「　絕消息處捉來有形影中走却只因懶問兒孫要把襴衫反著坐久成勞位次已高起時失却人天相無限行人認白毫(月堂昌)」
】
「香林因僧問如何是衲衣下事師曰
臘月火燒山。」
【
頌曰。
「　臘月燒山萬種千般翹松鶴冷立雪人寒達磨不會大難大難(雪竇顯)」


「　臘月火燒山天邊兩矅還香林曾未會空坐劒門關(佛印元)」

「　僧問衣下事師荅火燒山佛手遮不得人心似等閒(正覺逸)」

「　嵗晚年來正苦寒千林木葉盡凋殘炎炎野火無㳅水應是隨風過別山(上方益)」

「　老大藂林快說禪不將禪挂口皮邊谷深山遠空無像何處人呼應不圓(天童覺)」

「　臘月燒山特地無端錦包特石鐵褁泥團(圓悟勤)」

「　臘月山頭火亘天衲衣下事若為傳老來不是觀時莭困即長伸兩脚眠(白楊順)」

「　巢知風􂕷知雨可憐謝三郎月下
自搖櫓(文殊能)」

「　臘月燒山對面熱謾瞥然悟去身在長安咄哉無限未歸客沙裏求油實可憐(石窓恭)」

「　香林臘月火燒山銕眼銅睛見亦難腦後一星輕點著三千里外髑髏乾(拙菴光)」

「　臘月火燒山苦口是黃連相將嵗除夜竇八布衫穿大可憐把手入黃泉(卍菴顏)」

「　衲衣下事火燒山臘月家貧徹骨寒堪笑連延曾未息眉毛焦赤靣皮乾(天童淨)」

「　香林臘月火燒山冷淡家風退後看閙裏果然輕􂎆著方知日午打三更(百拙登)」

「　臘月燒山天寬地寬築著磕著徹骨毛寒(松源岳)」

「　臘月火燒山天寬與地寬常啼菩薩苦鬻心肝(高原泉)」

「　臘月燒山有甚相謾漆桶不快休要胡鑽(朴翁銛)」
】
「香林因僧問如何是衲僧活計師曰
耳裏種田。」
【
頌曰。
「　耳裏種田滿口含烟鍾馗觧舞十八拍張老乘槎上九天(無菴全)」
】
「香林
因僧問萬頃荒田是誰為主師曰看看臘月
盡。」
【
頌曰。
「　綉毬拋出畫堂前妙轉無私體自圜真箇要行劒刃事更湏再見老雲門(石􂾲明)」


「　萬項荒田誰是主須知荅處有來由箇中著也無人委臘月看看又盡頭(簡翁敬)」

「　看看臘月盡日用事如何富嫌千口少貧恨一身多(雲衲慶)」
】
「香林因僧問如何是室內一(椀燈師曰)三
人證龜成鱉。」
【
頌曰。
「　六耳何謀事不成直言
心表赤心人室中鐙熖誰來撥白𩬊兒童兩𩯭新(投子青)」

「　皎皎清光徧界莫藏聲拋不出色豈能彰直下斬釘截銕剗却古今途轍高出臨濟德山三人證龜成鼈別別一回喫水一回噎(圓悟勤)」

「　三人證龜成鼈井底泥牛氣噎直饒辯瀉懸河有理亦難分雪耿耿孤光常皎潔(佛性泰)」

「　三人證龜成鼈毗嵐一吹吹滅從茲暗裏穿針鼻孔七花八裂(水菴一)」

「　三人證龜成鼈剛把天機漏泄木人嶺上唱歌石女眼中滴血(懶菴需)」

「　室內一盞眀燈等閑一撲撲滅自然不辯東西免淂證龜成鼈(退菴奇)」
】
「洞山守初禪師㕘雲門放三頓棒因緣。」
【
頌
曰。
「　一鏃三関破不難如何猶在是非間曲勞提起飯袋子三頓方知徹骨寒(白雲端)」

「　三頓當時打不回鐃門重擊鎻方開堪嗟不蓄一粒米十字街頭接往米(保寧勇)」

「　從來大道透長安步步應須著眼看五里只知還五里到頭方覺路岐難(成枯木)」

「　去年八月離湖南行盡千山與萬山不喫雲門三頓棒不知虎體有玄班(慈受深)」

「　坐鎮韶陽老牯牛江西湖外遽相酬當時銕限高擡起未必黃河不倒流(寶峯祥)」

「　吹毛寶劒當機妙切玉如泥孰可猜不犯鋒鋩全正令法王心印為君開(禾山方)」


「　雲門棒頭有眼洞山脚下雲生覷破森羅萬
象便能海上橫行(佛心才)」

「　問荅分明豈偶然須知迸耳是忠言洞山眼似銅鈴轉剛被雲門三頓謾(文殊道)」

「　奉君三頓曲周遮屈辱雲門老作家渡水穿雲五湖客欲將何物當生涯(龍門遠)」

「　見兔放鷹因行掉臂赤骨律窮方圓富貴放三頓棒尚遲疑再挨方識錐頭利單提獨脚機關外眀眼衲僧猶不會(圓悟勤)」


「　雲門飯袋子毒蛇當古路觸著便傷人誰敢正眼覷(無相範)」
】
「洞山初因僧問如何是佛師
曰麻三斤。」
【
頌曰。
「　麻皮三斤不用秤秤頭那肯坐於蠅一念纔生筋骨露徒勞更覔定盤星(北塔祚)」

「　五彩畫牛頭黃金為點額春晴二月初農人皆取則寒食賀新正銕錢三五百(福嚴雅)」

「　金烏急玉兔速善應何曾有輕觸展事投機見洞山跛鼈盲龜入空谷花簇簇錦簇簇南地竹𠔃北地木因思長慶陸大夫解道合笑不合哭(雪竇顯)」

「　三年一閏大家知也有顢頇不記時昨夜鴈回沙塞冷帶霜梧葉又披披(投子青)」

「　火麻皮子若何分臘雪煎茶解醉君更有路行人未到野花含笑舊枝春(法昌遇)」

「　打皷弄琵琶相逢兩會家去年一百五令嵗又還他(浮山遠)」

「　橫眸讀梵字彈舌念真言吹火長尖觜柴生滿竈烟(大芝)」

「　如何是佛麻三斤(咄)大地茫茫愁殺人(翠岩真)」

「　一
片初生月蛾眉畫碧空水中魚避釣雲外鳥防弓(野軒遵)」

「　問佛三斤麻齋僧怕夜茶春來寒食後古木噪寒鴉(海印信)」

「　同袍㕘學問通津來扣宗師佛正因為說三斤麻最好三斤天下說尖新幾多匠者頻拈掇柰緣緇素有踈親子今更為重秤過那吒太子析全身(道吾真)」

「　洞山有語麻三斤衲子擎拳問要津因憶舊年看草字張顛顛後更無人(雲峯恱)」

「　雲起千山曉風高萬木秋石頭城下水浪打釣魚舟(佛慧泉)」

「　斤兩分眀不負君眼中瞳子莫生瞋百年三萬六千日得忻忻處且忻忻(白雲端)」

「　洞山麻三斤分眀欠一著衲僧放不下尋言空摸索(雲盖智)」

「　江南三月鷓鴣天雨過諸峯景物鮮行盡天涯諳世事買鞋須是大光錢(三祖宗)」

「　尺璧未為重片言不可輕領取鈎頭意莫認定盤星(地藏恩)」

「　南天地暖北天寒水陸相通見不難無限黃花兼翠竹任他千古往來看(草堂清)」

「　洞山的的麻三斤眀月堂前贈若人碧眼厖眉纔舉首又隨雲雨暗驚神(長靈卓)」

「　三斤足秤洞山麻撥動錙銖萬里差啼淂血㳅無用處夜來依舊宿蘆花(張無盡)」

「　千峯勢到岳邊住萬𣲖聲歸海上消迸出紅爐金彈子眼睛定動靣皮焦(南華昺)」

「　鴻鵠一舉千里飛鑽天鷂子與天齊鳳凰不是
凡間鳥為瑞為祥自有時(龍門遠)」

「　洞山麻三斤真鍮不博金將錢買五彩壁上畫天神(琅瑘覺)」

「　洞山麻三斤斤兩不謾人語稀難問事貌古易傳神(慈受深)」

「　現前三昧料水打碓漏泄天機失錢遭罪(文殊能)」

「　洞山佛話三斤麻縛殺藂林老作家最好風前一聲邃江城五月落梅華(石􂾲眀)」

「　鍾在扣谷受響池印月鏡含像曾非展事投機豈是預搔待痒點銕成金舉直錯枉一箭鵰一雙一摑血一掌君不見踈而不漏𠔃恢恢天網(圓悟勤)」

「　驢尾猪頭牛脚跡三斤麻皮露消息誌公杖頭剪刀尺從來雨下階頭濕(玉泉璉)」

「　洞山老勿踈親荅佛法麻三斤無靣目得人憎見淂徹賺殺人(妙峯善)」

「　水斷流山突兀為君放出遼天鶻擬欲風前瞬息時擡眸巳是(成窠窟非窠窟)咄咄咄(塗毒䇿)」
】
「洞山初因僧問如何是正法眼師曰紙撚
無油。」
【
頌曰。
「　洞山宗匠較些些紙撚無油驗作家老倒禪和針子眼說禪說道會如麻(翠岩真)」
】
「洞山初上堂言無展事語不投機承言
者喪滯句者迷還得麼󲊛衲僧分上到這裏
須具擇法眼始得秪如洞山恁麼道也有一
場過且道過在甚麼處。」
【
頌曰。
「　只要拔楔抽釘為人解粘去縛如何洞山老人先自螣蛇繞脚(鼓山珪)」

「　言無展事語不投機承言者喪
滯句者迷逢人不得錯舉(徑山杲)」

「　展事無回互投機通一線洞山無眼筋入地獄如箭(南岩勝)」
】
「金陵奉先深禪師(嗣雲門)同明和尚到
淮河見人牽網有魚從網透出師曰眀兄俊
哉一似箇衲僧相似眀曰雖然如此爭如當
初不撞入網羅好師曰眀兄󲊛欠悟在眀至
中夜方省。」
【
頌曰。
「　透網金鱗是衲僧銕壁銀山膽不驚眀老三更方瞥地任教千嶂碧層層(大溈智)」

「　網中跳出便飛騰好箇天然俊衲僧何似當初未入網悟來方始是知音(鼓山珪)」

「　俊哉一跳透重淵霹靂追之去不還却笑龍門燒尾者依然點額在波瀾(徑山杲)」

「　師子咬人狂狗逐塊三十里來方始悟何似當初莫入去(冶父川)」
】
「饒州薦福承古禪師(嗣雲門即古塔
主)僧問如何是佛師曰莫莫又問如何是祖
師西來意師曰莫莫。」
【
頌曰。
「　古人一莫切忌㗖啄臨濟權寄庫德山頓蕭索截斷佛祖機關顯出頂門一著子細審思量分眀欠一著且道欠那一著(雪堂行)」

「　莫莫拈出一條斷貫索任從我佛及眾生撩天鼻孔都穿却(松源岳)」
】
「韶州雙峰興福竟欽禪師(嗣雲門)僧問賔
頭盧應供四天下還得遍也無師曰如月入
水問如何是用而不雜師曰眀月堂前垂玉
露水精殿裏粲真珠。」
【
頌曰。
「　混而不雜體常
虛雪月交光類莫如應處萬端無𦊱礙片雲自在卷還舒(自得暉)」
】
「汝州首山省念禪師(嗣風
􂕷)僧問如何是佛師曰新婦騎驢阿家牽曰
未審此語甚麼句中􂊂師曰三玄􂊂不得四
句豈能該曰此意如何師曰天長地久日月
齊眀。」
【
頌曰。
「　新婦騎驢阿家牽誰後復誰先張三與李四拱手賀堯年從上諸聖捴皆然起坐忪諸沒兩般有問又須向伊道新婦騎驢阿家牽(神鼎諲)」

「　得不得傳不傳歸根得旨復何言憶昔首山曾漏泄新婦騎驢阿家牽(黃龍南)」

「　手提巴鼻脚踏尾仰靣看天聽流水天明送出路傍邊夜靜還歸茅屋裏(道吾真)」


「　新婦騎驢阿家牽王老空中駕鐵舡井底掛帆風勢惡須彌頂上浪滔天(海印信)」

「　新婦騎驢阿家牽傍觀笑渠顛倒顛歸來舉目暮雲合嶺上蟾蜍光未圓(天寧璉)」

「　七手八脚三頭兩靣耳聽不聞眼覷不見啼得血流無用處不如緘口過殘春(保寧勇)」

「　張顛不似首山顛不動毫芒百怪全猶淂黃龍再拈出四方眀眼若為傳新婦騎驢阿家牽低頭拾得一文錢十字街頭拍手笑東村王老屋頭穿(真淨文)」

「　首山有語古今傳此語休云返倒顛新婦醉騎驢子去是人笑道阿家牽(佛國白)」

「　新婦騎驢阿家牽面如滿月目如蓮更將羅袖相
牽挽一叚風流遍大千(慈受深)」

「　新婦騎驢阿家牽體叚風流得自然堪咲效顰鄰舍女向人添醜不成妍(天童覺)」

「　莫問新婦阿家免煩上路波吒遇飯喫飯遇茶喫茶同門出入宿世冤家(五祖演)」

「　新婦騎驢阿家牽碧玉羅紋頂上旋播土揚塵尋不見元來只在舊山前(文殊道)」

「　新婦騎驢阿家牽萬里滄溟駕銕船參差島嶼分諸國彷佛星河共一天(南華昺)」

「　阿家新婦兩同條咫尺家鄉路不遙可笑騎驢覔驢者一生錯認馬鞍橋(鼓山珪)」

「　新婦騎驢阿家牽步步相隨不著鞭歸到畫堂人不識從今懶更出人前(徑山杲)」

「　阿家新婦最相怜新婦騎馿家便牽幾度醉歸眀月夜笙歌引入畫堂前(護國元)」

「　新婦快騎馿阿家引鞭走石筍夜抽條靣南看北斗(湛堂深)」

「　新婦騎馿阿家牽草裏尋常万万千誰在後𠔃誰在先不須特地苦加鞭(牧菴忠)」

「　蹇馿須是阿家牽媳婦嬌癡懶著鞭在舍只知七十二出門方見化三千(簡堂機)」
】
「首山因僧問親到寶山空
手回時如何師曰家家門前火把子。」
【
頌曰。

「　家家門前火把子今古分眀須記取五更鍾後聽雞鳴失曉朝官不帶帽(石門聡)」

「　門前火把寶山回玄學之徒遍九垓南海岸頭波浪起西番氊帽樣時栽(翠岩真)」

「　空手歸時誰肯
信驢䭾馬載入門來家家舉起火把子半夜天如白日開(白雲端)」
】
「首山因僧問如何是佛
法大意師曰椘王城畔汝水東流。」
【
頌曰。
「　椘王古城畔汝水向東流兩岸競垂釣幾人能直鈎(正覺逸)」

「　椘王城畔水東流逐浪隨波早晚休誰謂謝郎生計在夜深眀月上孤舟(佛慧泉)」

「　椘王城畔水東流樹倒藤枯笑不休好是自從投子去更無人解道油油(真淨文)」

「　椘王城畔水東㳅今古朝宗是到頭逐浪隨波如未息輸他漁父泛孤舟(溈山秀)」

「　椘國城邊水去東發船便被打頭風蘆花灣裏𦗟漁唱熨斗煎茶銚不同(三祖宗)」

「　椘王城畔水東流日夜波濤去不休巖下忽逢湘水客謂言依舊注悠悠(雲溪恭)」

「　千波萬浪曾無盡去槳來帆浩莫窮謝客睡醒孤月白閒吹一笛渡頭風(普融平)」

「　椘王成畔水東流南地禪僧北地遊眼目直教從淺辯權𢖍爭柰出常流金篦為子挑除翳驢上穿靴背打毬(翠岩真)」

「　椘王城畔水東流獨脚山魈踢氣毬貪著六幺花十八斷頭船子下楊州(瞎堂遠)」

「　暑往寒來春復秋夕陽西去水東流茫茫宇宙人無􂐴那箇親曾到地頭(雪岩欽)」
】
「首山因僧問如何是
祖師西來意師曰風吹日炙。」
【
頌曰。
「　日炙風吹不計年行人塵路辨應難擬心早巳深三
尺更教誰問箇中玄(洞山聡)」

「　風吹日炙少人知頂仰先賢對此機饒君曠刼生前會穿耳胡僧也皺眉(法華舉)」

「　曰炙風吹問袒來紅塵亘野眼難擡忙忙役役知多少二月春深動地雷(翠岩真)」

「　風吹日炙橫臥荒草觸著毒氣全身便倒(天寧璉)」

「　曰炙風吹也大奇根鏘疋馬將家兒皇圖自古元無事撥動煙塵更是誰(三祖宗)」

「　日炙風吹當路頭衲僧見後莫遲留我令到此堪惆悵葉落花紅經幾秋(雲恭)」

「　風吹日炙點朱點漆行人嗟嘆共誰相識(汾陽昭)」
】
「首山拈竹篦示眾曰汝諸人若喚作
竹篦則觸不喚作竹篦則背汝諸人且道喚
作甚麼速道速道。」
【
頌曰。
「　竹篦舉起成生殺豈可容人亂札錐劈脊一揮如薦淂銀山銕壁也光輝(照堂一)」

「　拈起竹篦子如何便到家祕魔若不會隨後却擎叉(鼓山珪)」

「　背觸非遮護眀眀為舉揚吹毛元不動遍地是刀鏘(徑山杲)」

「　不觸又不背徒勞生擬議開口更啇量白雲千萬里(此菴元)」

「　黑漆竹篦非觸背大地山河俱粉碎咬人獅子急反身莫學韓攎猶逐塊(遯菴演)」

「　罵他還自罵瞋他還自瞋戒之慎之出乎爾者反乎爾者也(卍菴顏)」

「　辯龍蛇眼定乾坤粲粲一天星斗分拈起竹篦言背觸眀眀剌腦入膠盆(笑翁堪)」

「　拈起竹篦行殺
活令背觸交馳佛祖乞命(無門開)」

「　野千鳴獅子吼喪盡生涯不容開口(虛堂愚)」
】
「首山示眾
賔無二賔主無二主公案。」
【
頌曰。
「　賔主有無俱遣外行藏須要出常情無棲泊處開門戶月到中霄不敢眀(虗堂愚)」
】
「首山因僧問如何
是學人親切處師曰五九盡日又逢春曰畢
竟如何師曰冬到寒食一百五。」
【
頌曰。
「　日暮陰雲郊野深重陽到後菊花新不因西嶠殘冰盡爭得東山一帶春(投子春)」
】
「首山因僧問
如何是菩提路師曰襄縣五里曰向上事如
何師曰來徃不易。」
【
頌曰。
「　問路窮途擬進程綠楊鶯語送行人牌標五里向君說莫道常年不指陳(投子青)」
】

「首山因僧問如何是學人用心處師曰怪󲊛
一問遲也。」
【
頌曰。

「　未語難眀迷悟情發言方表赤心人秖貪進步求名玉爭信靈苗不受春(投子青)」
】
禪宗頌古聮珠通集卷第十八

禪宗頌古聮珠通集卷第十九　　　赤五
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下第九世第十世
  
  * 宗師二十五人　機緣七十則

「昇州清涼院法眼文益禪師(嗣羅漢琛)行脚
次值天雨忽作溪流暴漲轎寓城西地藏院
因叅琛和尚琛問曰上座何徃曰邐迤行脚
去曰行脚事作麼生師曰不知曰不知最親
切師豁然開悟。」
【
頌曰。
「　而今飽學似當時脫盡纖塵到不知任短任長休剪綴隨高隨下自平持家門豐儉臨時用田地優游信步移三十年前行脚事分明孤負一雙眉」
】

「法眼開堂次子方上座自長慶來師舉先長
慶稜和尚偈問曰作麼生是萬象之中獨露
身子方舉拂子師曰恁麼會又爭得曰和尚
尊意如何師曰喚甚麼作萬象曰古人不撥
萬象師曰萬象之中獨露身說什麼撥不撥
子方豁然悟觧。」
【
頌曰。
「　萬象之中獨露身一回相見一回親東西南北吾皇化莫向江南苦問津(浮山遠)」

「　離念見佛破塵出經現成家法誰立門庭日逐舟行江練靜春隨草上燒痕青撥不撥𦗟叮嚀三徑就荒歸便得舊年松菊尚芳馨(天童覺)」
】
「法眼因僧惠超問
如何是佛師曰汝是惠超僧於是悟入。」
【
頌曰。

「　問佛從頭理不虧莫同巧妙騁𨦟機真金若不爐中鍜爭得將金喚作泥(汾陽昭)」

「　江國春風吹不起鷓鴣啼在深華裏三級浪高魚化龍癡人猶戽夜塘水(雪竇顯)」

「　巇嶮行時問路難有人相問北村南長安無限人來徃幾箇無鈴過得關(投子青)」

「　僧問如何是佛師云汝是惠超禮拜進前义手思量十萬迢迢(慈明圓)」


「　𨒫官買賣不相饒問佛言云是惠超嗟見衲僧生異觧認他虹虹作仙橋(天衣懷)」

「　當臺明鏡絕精麤誰道胡來便現胡法不相饒人莫問可怜天下亂名模(佛印元)」

「　木人行千里駿馬不移蹄落日依南土因風向北嘶(正覺逸)」


「　妙用不須霜刀劒能彈何必玉絃絲嚴冬午後夜三點閒坐閒眠雲散時(翠巖真)」

「　纔到元正便是年暖風無處不陶然途中多少尋春客悞𦗟黃鸝作杜䳌(佛慧泉)」

「　一文大先錢買得箇油糍喫向肚裏了當下便不飢(白雲端)」


「　擊石乃出火火光終不然碧潭深萬丈直下見青天(草堂清)」

「　一顆靈丹大似拳服來平地便昇仙塵緣若有􂅕毫在蹉過蓬萊路八千(慈受深)」

「　三千里外望家鄉雲水重重客路長向道莫行山下去果聞𤠔呌斷人膓(上方益)」


「　望風鳴處困鹽車伯樂回觀價萬殊可笑如
今虞坂上錯將駑馬作龍駒(普融平)」

「　問佛如何荅惠超秤鎚雖定價相饒雲中不覩雙鵰落箭過新羅十萬遙(長靈卓)」

「　問佛云言是惠超當機一句不相饒遲疑更向途中覓重疊關山十萬遙(雲溪恭)」

「　覿面相呈見不難髑髏鑑覺尚顢頇巨靈擡手擘不破始信從前踢突國(南華昺)」

「　問佛分明荅惠超半斤八兩不相饒藂林萬古為殃禍惡語傷人恨不消(真歇了)」

「　病遇良醫飢逢王饍醬裏得鹽雪裏送炭(圓悟勤)」

「　借婆裙子拜婆朝問佛唯言汝惠超萬古石頭城下水終歸大海作波濤(佛燈珣)」


「　問佛還云是惠超和根帶子上枝條春風浩浩難回避發起乾坤那一苗(楚安方)」

「　微酸梅子始生仁鶯老花殘迹巳陳一夜南風移斗柄明朝烟柳不關春(正堂辯)」

「　一字入公門九牛拔不出咄這野孤精鼻孔都打失(月林觀)」


「　惠超問佛佛何遙機就機兮荅惠超到此直須揮劒刃不然漁父便棲巢(覺鐵觜)」
】

「法眼因僧問如何是曹源一滴水師曰是曹
源一滴水。」
【
頌曰。
「　曹源一滴水是即波濤起桃花流出洞中來漁舟夜宿蘆花裏(楊無為)」


「　曹源一滴是曹源萬派滔滔向海門無限乘槎人不薦風濤皷處有龍蟠(照覺緫)」

「　曹源一滴久澄清流出千江絕浪聲大海幾多遊玩
者茫茫空繞水邊行(白雲端)」

「　守株非得兔罔象獲玄珠一滴曹源水分明灌五湖(佛心才)」


「　曹溪一滴異常流流入滄溟冠九州垂釣幾番波浪嶮未曾聞道失漁舟(草堂清)」

「　一滴曹源立問端清涼荅處在言前眾流截斷窮源底百川依舊勢朝天(佛燈珣)」

「　得人一牛還人一馬珎重曹源可知禮也雷奔洶湧海濤生誰觧截流那下行那下行通玄日午打三更(韶禪師)」

「　應口曹源一滴時誰知依樣畫猫兒袖中三尺龍泉劒落盡髑髏人不知(別峯印)」
】

「法眼荅此話時天台韶國師聞巳豁然開悟
平生疑滯渙然冰釋以所悟聞于師師曰汝
向後當為國王所師致祖道光大吾不如也。」

【頌曰。
「　曹源一滴水相罵饒插觜鷃雀空啾啾驊騮巳千里(月窟清)」
】
「法眼因僧問
承教有言從無住本立一切法如何是無住
本師曰形與未質名起未名。」
【
頌曰。
「　沒踪跡斷消息白雲無根清風何色散乾盖而非心持坤輿而有力洞千古之淵源造萬象之模則𠛴塵𨒫會也處處普賢樓閣門開也頭頭彌勒(天童覺)」
】
「法眼問覺上座船來陸
來曰船來師曰船在甚麼處曰船在河裏覺
退師却問傍僧曰你道適來這僧具眼不具
眼。」
【
頌曰。
「　水不洗水金不博金昧毛色而得
馬靡􂅕絃而樂琴結繩畫卦有許事喪盡真淳盤古心(天童覺)」
】
「法眼問修山主毫
𨤲有差天地懸隔兄作麼生會修曰毫𨤲有
差天地懸隔師曰與麼道又爭得曰某甲只
與麼師兄作麼生師曰毫𨤲有差天地懸隔
修遂禮拜。」
【
頌曰。
「　宗師故故問同人一擊毫𨤲兩路分再審便能明的旨自然清白不從聞(汾陽昭)」

「　六國當時巳太平太平纔久不知兵修公換得長虵陣天下人人會死生(佛印元)」


「　堪悲堪笑修山主因地起𠔃因地倒覿面難藏苐一機令人却憶雲門老(正覺逸)」

「　石城親切問同叅不話東西便指南明暗兩條來徃路依俙屈曲在𤇆嵐(保寧勇)」

「　金鱗欲化遭它點額舉頭看湧波瀾􂿓浪拏雲處風高天地寒(佛慧泉)」

「　秤頭蠅坐便欹傾萬世權𢖍照不平斤兩錙銖見端的終歸輸我定盤星(天童覺)」


「　毫𨤲有差天地隔龍濟清涼何失得魚魯刀刁孰可分水中有乳鵝王擇(本覺一)」

「　一道如弦直長安信巳傳萬邦皆入貢四海息狼烟(掩室開)」
】
「法眼示眾曰識得凳子周匝
有餘雲門出云識得凳子天地懸殊。」
【
頌曰。

「　不知將甚報君恩雲起江湖浪皺痕一片古帆乘興去與誰相逐過天門(保寧勇)」

「　一不是二不成落花流水裏啼鶯閒庭雨散夜將半
片月還從海底生(象田卿)」

「　識得凳子四脚著地要坐便坐要起便起(在菴賢)」
】

「法眼因僧來𠫵次師以手指簾尋有二僧齊
去捲簾師曰一得一失。」
【
頌曰。
「　松直𣗥曲鶴長鳬短𦏁黃世人俱玄治亂其安也潛龍在淵其逸也翔鳥脫絆夫何祖祢西來得失是非相半蓮隨風而轉空船截流而到岸箇中伶俐衲僧看取清涼手段(天童覺)」

「　老將高提白玉鞭雙駒一策去翩翩古今得失論量底空看西山暮雨前(正堂辯)」

「　清涼指出二僧捲起一得一失誰觧相委只見桃花逐水流幾人親到桃源裏(肯堂充)」
】
「法眼因僧問
古佛堂前什麼人先到師曰不動步者。」
【
頌曰。

「　古佛堂前到者稀相見難逢掣電機死水有龍終不聖驚起依前眼􂿞􂿑(天衣懷)」
】

「法眼因僧問如何是塵刦來事師曰盡在于
今。」
【
頌曰。
「　塵刦來事盡在于今祖師不會靣壁沈吟(楊無為)」
】
「法眼問僧從什麼處來僧云
泗州來師曰大聖今年曾出塔麼曰不出師
曰去僧便去師却問傍僧曰你道這僧曾到
泗州也無僧亦無對。」
【
頌曰。
「　妙圓金地絕纖塵到者當觀無相真莫道玄門難近向舉頭便是塔中人(雪竇宗)」
】
「法眼聞齋魚問
僧還聞麼適來若聞如今不聞如今若聞適
來不聞。」
【
頌曰。
「　耳𦗟如聾口說如啞法眼舌頭孰真孰假(𡰱無着緫)」
】
「法眼因僧問聲
色兩字如何透得師召大眾曰諸上座且道
這箇僧還透得也未若會此問處透聲色即
不難。」
【
頌曰。
「　親口問來求透路作家直為指昬朦眼耳忽然春夢覺鶯吟燕語盡圓通(大洪遂)」

「　聲色本來惟兩字作家曾共辨言端若人識得其僧問直透色聲應不難(本覺一)」

「　聲色都來兩箇字衲僧不透眼中沙黃鶴樓前吹玉笛江城五月落梅花(慈受深)」
】

「襄州清谿山洪進禪師(嗣羅漢琛)問修山主
曰眀知生不生性為什麼為生之所流修曰
筍畢竟成竹去如今作篾使還得麼師曰汝
向後自悟去在曰紹修所見只如此上座意
旨如何師曰這箇是監院房那箇是典座房
修禮謝。」
【
頌曰。
「　進老分明到五臺修師真箇入閩來維那院主門相對說著令人兩眼開(正覺逸)」

「　豁落無依高閒不覊家邦平帖到人稀些些力量分階級蕩蕩身心絕是非是非絕分立大方無軌轍(天童覺)」
】
「撫州龍濟
山主紹修禪師(嗣羅漢琛)行脚時同悟空法
眼到地藏向火舉話次藏入來乃問山河大
地與上座自巳是同是別師曰不別藏竪兩
指云兩箇三人因此同叅。」
【
頌曰。
「　入院高茅
緫不疑都緣未達祖師機妄空學問爭長短虗記閒詞一肚皮大地山河君可別報云不別恰如癡當人被息狂迷者見成舉措不掦眉(汾陽昭)」

「　山河大地同兼別口中未有娘生舌多知禪客強分踈甕裏何曾走却鼈(佛印元)」


「　地藏當機竪指頭諸老至今猶未瞥天回地轉却等閒千古萬古兩條銕(白雲端)」

「　商量同別有多般老倒何曾舉舌端今古不能提得去一雙靈劒倚天寒(保寧勇)」

「　休爭自巳與山河撥動干戈不奈何看取將軍施武略兩條寒劒定龍蛇(冶父川)」

「　火爐頭話幾多般自己同時作麼觀直下起來呈伎倆山河大地黑漫漫(虗堂愚)」
】
「龍濟示眾曰具足几夫法
凢夫不知具足聖人法聖人不會聖人若會
即是凢夫凡夫若知即是聖人此語具一理
二義若人辨得不妨於佛法中有箇入處若
辨不得莫道不疑。」
【
頌曰。
「　凡全是聖聖全凢究實遺名直下叅廓徹逈超凡聖處無言童子口喃喃(靈源清)」

「　剗除露布葛藤不用之乎者也饒君句下精通未免喚驢作馬(卍菴顏)」


「　融峯強萬丈未話足先酸若不緣雲去那知星斗寒(虗堂愚)」
】
「龍濟因僧問刦火洞然大
千俱壞未審這箇壞不壞師曰不壞曰為什
麼不壞師曰為同大千。」
【
頌曰。
「　問若剜心荅
若劈腹句裏反身何勞迅速刦火俱然同大千全機不動劒𨦟旋龍濟山頭龍退骨𦦨摩天上鼓驚湍」
】
「龍濟示眾曰是柱不見
柱非柱不見柱是非巳去了是非裏薦取。」
【
頌
曰。
「　是與不是俱不是亦無不是謾勞推兩頭截斷歸家後獨露乾坤更是誰(靈源清)」

「　薦得是移花兼蝶至薦得非擔泉帶月歸是也好鄭州梨勝青州棗非也好象山路入蓬萊島是亦沒交涉􂎆着秤鎚硬似銕非亦沒交涉金剛寶劒當頭截阿呵呵會也麼知事少時煩惱少識人多處是非多(全菴已)」

「　是是非非來却易非非是是去還難是非從此銷磨盡一顆圓明照膽寒(雲衲慶)」
】

「鼎州梁山緣觀禪師(嗣同安志)僧問如何是
空刦巳前事師曰擊動乾坤鼓時人𦗟不聞。」

【頌曰。
「　虛空為皷須彌槌擊者雖多𦗟者稀半夜髑髏驚夢破滿頭明月不思歸(丹霞淳)」
】

「梁山因僧問如何是祖師西來意師曰莫亂
道。」
【
頌曰。

「　國令嚴嚴擬者危毫𨤲纔動銕輪隨心萌口應三千里齒露言來苦怨誰(投子青)」
】

「梁山因僧問祖意教意是同是別師曰金烏
東上人皆貴玉兔西沈佛祖迷。」

【頌曰。
「　靈山會上言雖普少室峯前句未形瑞草蒙華含月秀寒松蓊欝出雲青(丹霞淳)」
】

「梁山因僧問如何是日用事師
曰碧玉點破瑠璃色滿目紅塵不見沙。」

【頌曰。
「　刦火洞然無相宅金門不覩玉樓家寶天雲淡銀河冷浩浩波瀾豈動沙(丹霞淳)」
】

「懷安軍雲頂山德敷禪師(嗣護國遠)成都師
請就衙陞座有樂營將出禮拜起回顧下馬
臺曰一口吸盡西江水即不問請師吞却階
前下馬臺師展兩手唱曰細抹將來營將猛
省。」
【
頌曰。

「　吞却階前下馬臺逢人有口亦難開戲衫莫恠重拈出曾是村歌社舞來(笑翁堪)」
】

「襄州石門紹遠禪師(嗣石門徹)
僧問如何是祖師西來意師曰布袋盛烏龜。」

【頌曰。

「　剖出驚人句布袋裏烏龜衲僧莫錯會黑豆未生時(洞山聡)」
】

「鼎州文殊應真禪師
(嗣德山密)僧問萬法歸一一歸何處師曰黃
河九曲。」
【
頌曰。

「　問法窮因歸何處黃河透過碧波瀾須知雲外千
峯上別有靈松帶露寒(投子青)」

「　路窮崖斷進無門頼有山翁指出原九曲黃河清徹底誰知別是一乾坤(懶菴需)」

「　九曲那容眨眼看操舟誰觧別波瀾文殊曾展回天手直得朝宗萬𣲖乾(木菴水)」
】
「文殊真因僧問古人垂一足
意旨如何師曰坐久成勞。」
【
頌曰。
「　馳書纔去返匆匆一足垂酬繼後踪坐久成勞誰委悉紅爐點雪自相通(投子青)」
】
「南嶽南臺勤禪師
(嗣德山密)僧問如何是祖師西來意師曰一
寸龜毛重七斤。」
【
頌曰。
「　等閒不語未逢人語便傷直似太親不顧火中鸞鳳息驚他石虎暗生瞋(投子青)」
】
「蘄州五祖師戒禪師(嗣雙泉
寬)僧問如何是佛師曰􂎆著秤鎚硬似鐵。」
【
頌
曰。
「　􂎆著秤鎚硬似鐵懞懂禪和猶未瞥三冬嶺上火雲生六月長天降大雪(雲峯恱)」

「　􂎆著秤鎚硬似鐵此時有理不能說新羅國裏火星飛直向雲門指上熱(白雲端)」

「　信步紅塵裏無人問短長歸來天欲暮片月照滄浪(京兆府天寧璉)」

「　牧童歸去倒騎牛白日城中晚未休􂎆著秤鎚硬似鐵那知船子下楊州(佛陀)」
】
「五祖戒因智門問暑往寒來即不問林
下相逢事若何師曰五鳳樓前𦗟玉漏問曰
爭柰主山高案山低師曰湏彌頂上擊金鍾。」

【頌曰。
「　高高峯頂飜銀浪深深海底起紅塵
金鍾玉漏相酬酢疑殺滔滔天下人苟非作者孰問關津執鞭回首四海良鄰君不見仲尼溫伯雪傾盖相逢也奇絕(圓悟勤)」

「　五鳳樓前𦗟玉漏須彌頂上擊金鍾巨靈擡手無多子擊破華山千萬重(印菴覺)」
】
「隨州智門光作
禪師先住復州北塔(嗣香林遠)僧問蓮華未
出水時如何師曰蓮華曰出水後如何師曰
荷葉。」
【
頌曰。
「　蓮華荷葉報君知出水還同未出時江北江南問王老一狐疑了一狐疑(雪竇顯)」

「　蓮華荷葉有由哉泥水分時絕點埃堪憶九龍初沐處東西一步一花開(白雲端)」

「　蓮華荷葉共池中華葉年年綠間紅春水漣漪清徹底一聲啼鳥五更風(張無盡)」

「　烟籠檻外差差綠風撼池中柄柄香多謝浣沙人不折雨中留得盖鴛鴦(慈受深)」

「　蓮華荷葉的須分無限清香付與君彈指若知霄漢路便能平地步青雲(長靈卓)」

「　香苞冷透波心月綠葉輕搖水面風出未出時君看取都盧只在一池中(佛鑑懃)」

「　泥水未分紅菡蓞雨餘先透碧波香千般意路終難會一著歸根便廝當(佛燈珣)」

「　蓮華荷葉非妙非玄碧潭澄徹明月初圓最好太平無一事儘教樵唱滿江村(佛心才)」


「　白藕未明非隱的紅花出水不當陽游人莫用傳消息自有清風透遠香(丹霞淳)」

「　荷花荷
葉為君通問荅還同箭拄鋒覿面清香來不盡須知不在藕池中(木覺一)」

「　出水何如未出水蓮華荷葉有來由定光金地遙招手智者江陵暗點頭(太源岳)」

「　荷葉團團擎翠盖蓮花灼灼闘紅粧馨香越格無人薦又遂薰風過野塘(雲耕靜)」

「　荷華荷葉意在言前神仙妙訣父子不傳(石田薰)」
】
「智門因僧問如何是般若
體師曰蚌含明月曰如何是般若用師曰兔
子懷胎。」
【
頌曰。
「　一片虛凝絕謂情人天從此見空生蚌含明月深深意曾與禪家作戰爭(雪竇顯)」

「　蚌含明月兔懷胎無限禪人劈不開鐵眼銅睛何擬擬三千里外笑咍咍(長靈卓)」


「　蚌含明月秋波冷兔子懷胎夜󵶻寒皎皎清光成一片直湏回首好生觀(佛鑑懃)」

「　蚌含玄兔旨何深體用明來絕古今雪曲唱高還和寡不知何處是知音(本覺一)」

「　玉兔懷胎蚌含明月乘時正在中秋莭一顆明珠轉玉盤徹底無瑕光皎潔(慈受深)」
】
「智門因僧問如何是
佛師曰踏著草鞋赤脚走曰如何是佛向上
事師曰拄杖頭上挑日月。」
【
頌曰。
「　路上忙忙赤脚人草鞋踏破走風塵東西南北忙中畔拄杖頻挑日月輪(佛國白)」

「　􂎆破草鞋赤脚走衲僧到此無窠臼拄杖頭邊挑日月九州四海任遨遊(真如喆)」

「　智門真得祖家風放出雲
門廣長舌大智如愚大巧若拙用盡工夫不徹莫於平地上增堆休向虗空裏釘(童覺)」

「　拄杖頭上挑日月藏身北斗何殊絕三千剎海夜沉沉新出紅爐一點雪(南堂)」

「　􂎆破草鞋赤脚走胷中憤氣衝牛斗湏彌頂上擊金鍾百戰塲中師子吼」

「　􂎆破草鞋赤脚走堂堂向外揚家醜只知歛衭出人前不覺衣穿露兩肘(最菴印)」
】
「天台蓮華峯祥菴主(嗣
奉先深)示寂日拈拄杖示眾曰古人到這裏
為甚麼不肯住眾無對師乃曰為它途路不
得力復曰畢竟如何以杖橫肩曰楖𣗖橫擔
不顧人直入千峯萬峯去言畢而逝。」
【
頌曰。

「　眼裏塵沙耳裏土千峯萬峯不肯住落花流水太茫茫剔起眉毛何處去(雪竇顯)」

「　住不住𠔃日卓午蓮華菴主誰相許楖𣗖橫擔不顧人千峯萬峯是何處(翠巖真)」

「　作者仍甘在半途半途不住竟何如橫擔楖𣗖千峯去雲外何人得見渠(本覺一)」

「　石火光中爛熳遊白拈臨濟未同儔掀反華岳連天黑幾箇知身在御樓(無菴全)」
】
「汾州太子院善昭禪師(嗣首山)
僧問如何是祖師西來意師曰青絹扇子足
風涼。」
【
頌曰。
「　叢林傑出鎮汾陽譽走名馳振八方人問西來祖師意觧云扇子足風涼(正覺逸)」

「　青絹扇子足風涼斷際全機善舉揚月
眀三峽猿啼夜何處人聞不斷膓(佛慧泉)」

「　青絹扇子足風涼親得搖來始息狂只愛團團無縫者人前空自眼如羊(白雲端)」

「　青絹扇子足風涼日用何曾有覆藏堪笑塵中無限客手遮西日汗如湯(慈受深)」

「　汾陽青扇價難酬為有涼風卒未休不見鹽官多少眾競頭爭角覓犀牛(上方益)」

「　風格團團妙意深等󵿒拈出示知音汗流浹背曾施手氣爽中宵便負心(佛鑑懃二)」

「　祖意宗師先漏泄團團青扇足風涼禪人未曉重相問獨自凄凄過洛陽親得搖來始息狂風動荷花滿座香自從一得真歸趣無意涼人人自涼(椘安方)」

「　呷醋咬陳薑波斯鼻孔長得些滋味子婆是阿爺娘(肯堂充)」

「　青絹扇子足風涼標格團團不覆藏信手拈來隨處用清機元不在汾陽(頑石空)」
】

「汾陽示眾曰識得拄杖子行脚事畢三角云
識得拄杖子入地獄如箭。」
【
頌曰。
「　平地無端立話端揭天聲撼怒濤寒直饒識得拄杖子也是封皮作信看(笑翁堪)」

「　汗漫學屠龍人言枉費工自非親到者誰與論窮通(虛堂愚)」
】
「妙
峯善著語云錯又舉三角語了云錯老僧則
不然識得拄杖子錯乃。」
【
頌曰。
「　妙峯三箇錯不是無病藥龐公賣笊籬清平道木杓」
】
「汾陽
示眾曰夫說法者湏具十智同真若不具十
智同真邪正不辯緇素不分不能與人天為
眼目决斷是非如鳥飛空而折翼如箭射的
而斷弦弦斷故射的不中翼折故空不可飛
弦壯翼牢空的俱徹作麼生是十智同真與
諸上座點出一同一質二同大事三緫同叅
四同真志五同徧普六同具足七同得失八
同生殺九同音吼十同得入又曰與甚麼人
同得入與阿誰同音吼作麼生是同生殺甚
麼物同得失阿那箇同具足是甚麼同徧普
何人同真志孰能緫同叅那箇同大事何物
同一質有點得出底麼點得出者不恡慈悲
點不出來未有叅學眼在切須辨取要識是
非面目見在。

徑山杲云汾陽末後若無箇
面目見在一塲敗關雖然如是喪我兒孫喝
一喝。」
【
頌曰。
「　兔角龜毛眼裏栽銕山當面勢崔嵬東西南北無門入曠刦無明當下灰十智同真面目全於中一智是根源若人要識汾陽老擘破三玄作兩邊(洪覺範)」

「　十年湖海覓冤讎不得冤讎未肯休芍藥花開菩薩面㯶櫚葉長夜又頭(鼓山珪)」

「　畫得真如活花間翅展開黃鸎偷眼覷不敢下枝來(正堂辯)」


「　陽春白雪人難和藻鑑冰壺豈易觀一把柳􂅕𠬧不得和風搭在玉闌干(成菴體)」
】

「汝州葉縣廣教院歸省禪師(嗣首山)僧問如
何是學人密用心處師曰閙市輥毬子曰意
旨如何師曰溥請眾人看。」
【
頌曰。
「　輥毬閙市眾人看一陣清風吹面寒定亂不須雙刃劒活人何必九還􂑆(即菴覺)」
】
「襄州谷隱山
蘊聦禪師亦曰石門聦亦曰慈照聦(嗣首山)
僧問日徃月來遷不覺年衰老還有不老者
麼師曰有曰如何是不老者師曰虬龍筋力
高聲呌晚後精靈轉更多。」
【
頌曰。
「　洞裏無雲別是天桃花如錦柳如烟仙家不會論冬夏石爛松枯是一年(無量壽)」
】
「慈照聡因僧問
如何是道師曰臘月三十日。」
【
頌曰。
「　臘月三十日開口便為勑更擬問如何明朝正月一(無凖範)」

「　臘月三十日真人好消息戴帽空山行穿靴水上立(雲衲慶)」
】
「汝州廣慧院元
璉禪師(嗣首山)初到首山山問近離甚處師
曰漢上山竪拳曰漢上還有這箇麼師曰這
箇是甚麼椀鳴聲山曰瞎師曰恰是拍一拍
便出他日又問學人親到寶山空手回時如
何山曰家家門前火把子師大悟云某甲不
疑天下老和尚舌頭也山曰汝會處作麼生
與我說來看師曰秪是地上水䃃砂也山曰
汝會也師便禮拜。」
【
頌曰。
「　空手歸時誰肯信驢䭾馬載入門來家家舉起火把子半夜天如白日開(白雲端)」

「　寶山到日事如何空手回
時所得多家家門前火把子明如日月照山河(佛鑑懃)」
】
「潭州北禪智賢禪師(嗣福巖
雅)嵗夜小叅曰年窮嵗盡無可與諸人分嵗
老僧烹一頭露地白牛炊黍米飯煑野菜羹
燒榾柮火大家喫了唱村田樂何故免見倚
他門戶傍他墻剛被時人喚作郎下座歸方
丈至夜深維那入方丈問訊曰縣裏有公人
到勾和尚師曰作甚麼曰道和尚宰牛不納
皮角師遂將下頭帽擲在地上那便拾去師
下禪床攔胷擒住呌曰賊賊那將帽子覆師
頂曰天寒且還和尚師呵呵大笑那便出去
時法昌遇為侍者師顧昌曰這公案作麼生
昌曰潭州紙貴一狀領過。」
【
頌曰。
「　納它皮角要輸機放下尋時結抄歸一任這回黃雪落滿家圍火掩柴扉(白雲端)」

「　佛性要當時莭顯北禪除夜啟玄津當筵獨恣庖丁刃直至如今此話新(靈源清)」

「　來勾皮骨訪知音一語當機直萬金帽子擲來如未曉眼前爭免拾花針」

「　分皮納角牛何在釵釧瓶盤只一金大用莫言無軌則當機須是芥投針(草堂清)」

「　白牛露地直須烹分嵗閑和野菜羹莫謂个中滋味少須知四海飽膨脝(普融平)」

「　北禪分嵗烹白牛官中文字急來勾立地交他納皮角連忙擲下舊兜鍪(文殊道)」

「　北禪夜分嵗特地
巧安排維那出隻手線去又􂅕來田郎催拍板鮑老舞三臺若教行正令活作一坑埋(石菴玿)」

「　白牛烹了正熈熈皮角官中却要追捋下帽簷輸納了燈前更鼓夜遲遟(天目禮)」
】

「北禪因僧問如何是佛師曰𢁈挑不上。」
【
頌曰。

「　𢁈挑不上筋撥不開合掌讚言善哉善哉(踈山仁)」
】
「瑞州洞山曉聦禪師(嗣文殊真)常自負柴
上山路逢一僧問山上有柴何故將去師放
柴於地曰會麼曰不會師曰我要燒。」
【
頌曰。

「　此行莫擬幾時回北去應須到五臺若遇文殊放光處殷勤為我記歸來(虛堂愚)」

「　柴火煎熬擔在身相逢狹路不堪論淡烟落日青山外滿地難収刀斧痕(石林鞏)」
】
「洞山聡曰一大
藏教只是箇之字。」
【
頌曰。
「　點畫分明無道理老胡幾度提不起不如分付王將軍無限風流歸手裏(白雲端)」
】
「洞山聦因僧問既是泗州
大聖為什麼在揚州出現師曰君子愛財取
之有道。」
【
頌曰。
「　泗州忽示現揚州天下宗師話路稠君子愛財取有道南海波斯鼻孔麄(慈明圓)」

「　玉堂有路通人到金榜無名只自慚長恨貧儒書讀盡老來不得一青衫(栢庭永)」
】
「眀州
雪竇山重顯禪師(嗣智門祚)示眾曰龍泉與刀
斧同質利鈍懸殊駑駘與驥馬同途遲速有
異。」
【
頌曰。
「　說似琅玕猶是玉謂言鍮石又如金
自慚識性多庸下未有昭昭至鑒心(佛鑑懃)」
】

「雪竇示眾曰譬若世界壞時大水競作其間
無量眾生或沒未沒互相悲號仰望蒼蒼皆
云相救當是之時四禪天人一見高聲便喝
咄哉眾生我預曾報汝令頻頻上來汝却不
𦗟如今有什麼救處乃拍手云歸堂。」

【頌曰。
「　却外濤聲滿世間羣生無處可躋攀寥寥天外清虛境誰觧陵空上帝關(圭堂居士)」
】

「雪竇住翠峯時有數僧到師曰新到那僧曰
是師曰叅堂去僧纔行師復喚曰來來僧回
首師曰洞庭難得師僧到與󲊛一椀茶喫。」
【
頌
曰。
「　入門句子已先酬喚去呼來苐二頭到此不知茶味者紛紛空買洞庭舟(虗堂愚)」
】

「雪竇改船子漁父頌曰夜靜水寒魚不食滿
船載得月明歸。」
【
頌曰。

「　閃爍金鱗躍浪時華亭貪翫下鈎遲誰知雪老垂􂅕慣不犯波濤取得伊(白雪端)」
】

「雪竇因僧問如何是諸佛本源師曰千峯寒
色曰未審向上更有事也無師曰雨滴巖花。」

【頌曰。
「　千峯寒色事如何雪上加霜凍滑多若遇鄒陽吹暖律巖花應不待春和(楊無為)」

「　千峯寒色冷堆青雨滴巖花照眼明若問个中端的旨休將鶴唳作鸎聲(本覺一)」
】

「雪竇因僧問山花開似錦澗水湛如藍學人
分上為什麼不會師曰枯木裏瞠眼曰恁麼
則從苗辨地因語識人也師曰三十棒且待
別時。」
【
頌曰。
「　一枝枯草強遮羞明鏡當軒燭盡幽滿面慚惶移步去清光灼灼避無由(白雲端)」
】
「雪竇頌革轍二門曰
刦火曾洞然木人淚先落可怜傅大士處處
失樓閣(一)德雲閑古錐幾下妙峯頂喚它癡
聖人擔雪共填井(二)祖佛未生前巳震塗毒
鼓如今誰樂聞請試分回互(三)宛轉復宛轉
真金休百鍊喪却毗耶離無人觧看箭(四)。」
【
頌
曰。
「　迦葉聆箏起舞淵明聞鍾皺眉息畊斗室危坐半窓凍日熈熈(虗堂愚)」


「　風卷浮雲盡青天絕點埃山川俱在目何必上高臺(葛蘆覃)」
】

「雪竇頌曰三分光陰二早過靈臺一點不揩
磨區區日逐貪生去喚不回頭爭奈何。」
【
頌曰。

「　業識茫茫無本可據咄哉癡漢便恁麼去(肯堂充)」

「　鋸觧秤鎚油煎石碟兩手擎來有功者賞(且菴仁)」
】
「無禪才云雪竇老
漢顢顢頇頇儱儱侗侗更叅三十年也未會
禪在然雖如是土曠人稀試𦗟下箇註脚乃。」

【頌曰。
「　瞎却摩醯三隻眼南北東西路不分千林落葉無人掃獨自松門展脚眠」
】

「雪竇與李殿院坐次有秀才并道士到院李
問云三教中那箇為貴師側身义手而立李
曰有口何不道取師曰對夫子而難言。」

【頌曰。
「　擊碎髑髏敲出骨莭明眼人前自彰醜拙(木菴永)」
】
「相州天平從漪禪師
(嗣清溪進)師到西院兩錯公案
首山念云據天平作恁麼觧會未夢見西院
在何故話在。」
【
頌曰。
「　禪家流愛輕薄滿肚叅來用不着堪悲堪笑天平老五老峯前古觀基老君元是一牟尼時難只得同香火莫𦗟它人說是非(南堂興)」
】
「雪竇因
僧問如何是佛師曰四山圍繞。」
【
頌曰。

「　狂狗趂塊瞎驢趂隊只許我知不許伊會」
】

「雪竇因僧問如何是諸佛向上人師曰白雲
覆青山曰莫便是和尚為人處也無師曰淥
水徒長蕖。」
【
頌曰。
「　雪嶠層層翠𤨏深風生寒岫結重雲夜來􂑆鳳冲霄漢𦗟曉樵人逐鴈羣(投子青)」
】

「雪竇問大龍語者默者不是。」
【
頌曰。

「　三軍不動旗閃爍龍蛇陣上看謀略令人長憶李將軍萬里晴空飛一鶚(復菴封)」
】

「潭州雲盖繼鵬禪師(嗣智門祚)初謁雙泉雅
禪師泉令充侍者示以芭蕉拄杖話經久無
省發一日泉向火次師侍立泉忽問拄杖子
話說舉來與子商量師擬舉泉拈火筯便摵
師豁然大悟。」
【
頌曰。

「　與奪雙行驗正邪纔爭拄杖便亡家驀然銕棒如風疾失却從前眼裏花(白雲端)」


「　誰謂當初悔行脚錯錯西院清風頓銷爍復云忽有箇衲僧出來道錯雪竇錯何似天平錯(雪竇顯)」


「　把纜放船膠柱調絃遠水不救近火短綆那汲深泉天平老太忽草為兩錯悔行脚大地茫茫愁殺人眼裏無筋一世貧(圓悟勤)」


「　彼呼我諾彼啐我啄聞如不聞將錯就錯金剛眼睛槵子換却會與不會都盧是鍇(佛鑑)」

「　兩錯將來竟不成從而南北路頭分後來費盡分踈語半是思君半恨君(雲衲慶)」
】

「郢州太陽警玄禪師(嗣梁山觀)僧問如何是和尚
家風滿缾傾不出大地沒飢人。」
【
頌曰。
「　荊山羙玉何湏辨赤水玄珠不用拈冈象無心黃帝重卞和有智楚王嫌(丹霞淳)」
】
「太陽玄問梁
山如何是無相道塲山指觀音曰這箇是吳
道子畫師擬進語山急索曰這箇是有相底
那箇是無相底師有省便禮拜山曰何不道
取一句師曰道即不辭恐上紙筆山笑曰此
語上碑去在。」
【
頌曰。
「　路窮崖仞問山翁別指巖西東嶺東擬進霧垂嵐色重回頭忽見太陽紅(投子青)」

「　真空無相絕名模立底精𠔃畫
底麄道即不辭難上紙西天鬍子沒髭鬚(止泓鑑)」
】
「天台山德韶國師(嗣法眼)示眾曰青蘿
寅緣直上寒松之頂白雲淡竚出沒太虛之
中萬法本閒唯人自閙。」
【
頌曰。
「　等是垂慈為󲊛來舌頭拖地語如雷葛藤滿地無人剪狼藉春風又一回(竹屋簡)」
】
「韶國師示眾曰通玄
峯頂不是人間心外無法滿目青山。」
【
頌曰。

「　心外本來無一法國師見處未為親若言滿目青山是認著還生眼裏塵(無隱鑒)」
】
「金陵清
涼泰欽法燈禪師(嗣法眼)師問僧如何是祖
師西來意僧曰不東不西師不肯僧却問如
何是祖師西來意師曰不東不西僧遂領旨。」

【頌曰。
「　西來祖意不東西𤠔鳥春深抱樹啼多少行人空悵望青山孤聳白雲低(保寧勇)」


「　不東不西一句全提軟似生鐵硬如爛泥投針未諳鉢水刮膜再用金鎞雲瑣家山歸路絕回頭翻笑杜鵑啼(肯堂充)」
】
「雲居齊和尚法
燈會中為知藏燈一日謂師曰有人問我西
來意荅他曰不東不西藏主作麼生會師對
曰不東不西燈曰與麼會又爭得曰道齊秖
恁麼未審和尚尊意如何燈曰它家自有兒
孫在師頓明厥旨有頌曰接物利生絕妙外
生終是不肖它家自有兒孫將來用得恰好。」

【頌曰。
「　他家自有兒孫在父祖田園都不愛
平生活計剎那中東頭買得西頭賣(大洪恩)」


「　人問西來祖師意燈公對道不東西它家自有兒孫在多是隨言却自迷(本覺一)」
】
「金陵報
恩院玄則禪師(嗣法眼)初問青峯如何是學
人自已峯曰丙丁童子來求火後謁法眼眼
問甚處來師曰青峯眼曰青峯有何言句師
舉前話眼曰上座作麼生會師曰丙丁属火
而更求火如將自巳求自巳眼曰與麼會又
爭得師曰某甲秖與麼未審和尚如何眼曰
󲊛問我我與󲊛道師問如何是學人自已眼
曰丙丁童子來求火師於言下頓悟。」
【
頌曰。

「　末上一回秤八兩又秤恰重半斤來定盤星在誰人手爭著􂅕毫可恠哉(白雲端)」

「　丙丁求火巳躬明法眼青峯古路行行到水窮知盡處坐看雲起見平生(照覺緫)」

「　丙丁求火問青峯尀耐韓獹逐塊蹤賴得清涼重點破一聲雷震化為龍(大洪遂)」

「　問處分明荅處親青峯八字打開門頭頭盡是吾家物何必臨歧更問津(佛燈珣)」

「　丙丁童子來求火再問炎炎燎面門過現未來三世佛不離其中轉法輪(冶父川)」

「　丙丁童子來求火南方丙丁又属火桉劒宗師柰若何是君心下意不過(卍菴顏)」

「　一回醉倒玉樓前𩯭亂釵橫語笑顛最是惱人腸斷處借婆衫子拜婆年(皖山凝)」

「　昔見非真
今見非假字經三寫烏焉成馬(寶葉源)」
】

「杭州永明開山道潛禪師(嗣法眼)初叅法眼
眼曰子叅請外看什麼經師曰華嚴曰緫別
同異成壞六相是何門攝師曰世出世間一
切法皆具六相曰空具六相不師無對曰何
不問去師却問空具六相不曰空師於是開
悟曰子作麼生會師曰空眼然之。」
【
頌曰。

「　空𠔃空𠔃無背面拈起豁然成兩片擔向南屏山角頭千古萬古少人見要見麼(以拂子打圓相云)金烏飛上琉璃殿(斷橋倫)」
】

聯珠頌古通集變本加麗句章𣗥句愈出
而愈多如蜂房釀百花之蜜蟻􂅕穿九曲
之珠食其蜜者念其蜂好其珠者慕其蟻
余作是說有客進曰忽遇不食蜜不好珠
不嗜語言文字者此集又將奚為余曰病
其病者不能自病客慚而退於是乎書。

天
童雲岫題
禪宗頌古聮珠通集卷第十九

禪宗頌古聮珠通集卷第二十　　　赤六
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下十一世　十二世

「潭州石霜椘圓慈眀禪師(嗣汾陽)僧問如何
是佛師曰水出高原師自。」
【
頌曰。
「　水出高原也大奇禪人不會眼麻彌若也未眀泥水句燈籠露柱笑嘻嘻慈眀為水出高原天下禪僧走似烟只𦗟清聲來耳畔不知流落那峯前(正覺逸)」

「　水出高原上風翻浪似銀摛毫聊一頌夢裏說書紳(翠岩真)」

「　衝斷雲根迸石來泠泠千古下崔嵬未明的的朝宗意𦗟取春深動地雷(溈山秀)」

「　高原水出曉晴天對荅臨機豈偶然衲子不知流落處一尋寒木破溪烟(地藏恩)」

「　穿雲迸石不辭勞天抵還他出處高溪澗豈能留淂住終歸大海作波濤(雪岩欽)」

「　水出高原浪拍天四維上下絕塵烟分眀好個真消息未必時人到那邊(高峯妙)」
】

「慈眀室中插劒一口以草鞋一緉水一盆置
劒邊每見入室即曰看看有至劒邊擬議者
師曰嶮喪身失命了也便喝出。」
【
頌曰。
「　暑往寒來春復秋夕陽西去水東流將軍戰馬令何在野草閑花滿地愁(瞎堂遠)」

「　四五百條花柳巷二三千處管絃樓縱然有搭閑田地不是栽花蹴氣毬(􂢭堂仁)」

「　家山指出路非遙萬
仞嵯峨插碧霄一片白雲橫谷口幾多歸鳥盡迷巢(水菴一)」

「　單鎗疋馬出汾陽端的還他主將強盆水草鞋橫室內殺人更不犯鋒鋩(無際𣲖)」

「　百花藂裏𩍐鞭過俊逸風流有許多未苐儒生偷眼覷滿懷無柰舊愁何(斷橋倫)」
】

「慈明在眾中時到芝和尚寮中芝坐問開合
子取香在手中欲燒次師問曰作麼生燒芝
便放爐中燒師曰齖郎當漢又恁麼去也。」
【
頌
曰。
「　千人萬人行一路幾箇移身不移步對靣拈香爐上燒齖即當漢又恁去(白雲端)」
】

「慈眀因僧問如何是古佛家風師曰銀蟾初
出海何處不分眀。」
【
頌曰。
「　銀蟾出海照無私處處分眀是阿誰見靣不須重問訊從教日炙與風吹(高峯妙)」
】
「慈眀冬日牓僧堂作此
字<img:>其下注曰若人識得不
離四威儀中首座見曰和尚今日放㕘師聞
而笑。」
【
頌曰。
「　選佛堂前光燄燄分眀一柄道士劒果然堂頭放晚㕘首座之言有神見(野雲南)」

「　畫下畫上畫短畫長明眀揭示浩浩啇量何似京師出大黃(月庭忠)」
】
「慈眀因僧問
閙中取靜時如何師曰頭柁布袋。」
【
頌曰。
「　枕袋安眠淂自由任他人物閙啾啾麄衣糲食尤無念誰管扶桑日出頭(海印信)」
】
「慈眀因
僧問如何是不動尊師曰提不起。」
【
頌曰。
「　不
動尊提不起茫茫宇宙誰能委秋江清夜月澄鮮鷺鷥飛入蘆花裏(高峯妙)」
】
「慈明因僧
問行脚不逢人時如何師曰釣􂅕紋水。」
【
頌曰。

「　老倒慈眀為指迷釣􂅕紋水出群機時人貪看蘆花白不見沙鷗隔岸飛(石田薰)」
】

「慈眀問楊岐馬祖見讓師便悟去且道迷却
在甚麼處歧云要悟即易要迷即難。」
【
頌曰。

「　要悟即易要迷即難􂅕毫透不盡咫尺隔千山說食終不飽著衣方免寒憶昔五臺曾有語前三三與後三三(圓悟勤)」

「　衲僧悟易要迷難無限漁翁失釣竿點銕成金猶自可點金成銕太無端(別峯印)」
】
「慈眀因李駙馬問我
聞西河有金毛師子是不師曰駙馬甚處得
這消息來李喝一喝師曰野千鳴李又喝師
曰師子吼。」
【
頌曰。
「　逆風吹又順風吹銕眼銅睛孰敢窺萬古碧潭空界月再三撈摝始應知(高峯妙)」
】
「慈眀問顯英上座近離甚處曰
金鑾師曰夏在甚處曰金鑾師曰去夏在甚
處曰金鑾師曰前夏在甚處曰金鑾師曰先
前夏在甚處曰何不領話師曰我也不能勘
得󲊛教庫下奴子勘󲊛且點一盞茶與󲊛濕
觜。」
【
頌曰。
「　焦磚打著連底凍赤眼撞著火柴頭將軍但有嘉聲在何必榮封萬戶侯(石曰熏)」
】
「慈眀頌黑黑黑道道道明眀眀得得淂。」

【頌曰。
「　八十翁翁著綉靴􂎆開幽洞笑呵呵傍人指點忘歸路不覺腰間爛斧柯(無菴全)」
】

「慈眀因僧問如何是佛法大意師曰一畒之
地三蛇九鼠。」
【
頌曰。
「　一畒之地三蛇九鼠物是定價錢是足􂐴(印空叟)」
】
「滁州瑯琊山慧
覺禪師(嗣汾陽)上堂汝等諸人在我這裏過
夏與󲊛點出五般病一不得向萬里無寸草
處去二不淂孤峯獨宿三不得張弓架箭四
不得物外安身五不得滯於生殺何故一處
有滯自救難為五處若通方名導師汝等諸
人若到諸方遇明眼作者與我通個消息貴得
祖風不墜若是常徒即便𥨊息何故躶形國
裏諸服餙想君太煞不知時。」
【
頌曰。
「　曲蟺􂎆著兩頭摮啞子得夢自家笑笑到天眀說向誰烏鴉解作麒麟呌(正堂辯)」

「　瑯琊指出五般病舉世良醫發藥難直下為君俱擊碎延齡何必九還丹(少室睦)」
】
「瑯琊因長水法師問
經云清淨本然云何忽生山河大地師厲聲
曰清淨本然云何忽山河大地。」
【
頌曰。
「　混混玲瓏無背靣拈起有時成兩片且從依舊却相當免被傍人來覷見(白雲端)」

「　當明不犯體全彰進步剛然要論量妍醜只因逢古鏡回頭滿面負慚惶(大洪遂)」

「　見有不有反手覆手瑯琊山裏人不落瞿曇後(天童覺)」

「　相罵饒接
觜相唾饒潑水塵舉大地𠬧花開世界起一模脫出絕功勛句裏挨開大施門(圓悟勤)」

「　因風吹火徒為妙借手行拳未足多清淨本然隨口道忽生大地與山河(佛鑑懃)」

「　清淨本然云何忽生山河大地大小瑯琊禪師借人鼻孔出氣出得氣有巴臂昨夜那吒生八臂(南堂興)」

「　青天復青天打失髑髏前看看日又過爭教人少年(松原岳)」

「　不設𨺻穽不揮雪刃一箭穿楊神目不瞬反思昔日李將軍射虎之機猶是鈍(虗堂愚)」
】
「瑞州大愚山守芝禪師(嗣
汾陽)僧問如何是佛師曰鋸解秤鎚。」
【
頌曰。

「　鋸解秤鎚無縫鑪風吹日炙朝復夜雖然不許亂啇量一任稱提繞天下(白雲端)」

「　鋸解秤鎚星飛電轉左拽右拽七片八片有時落地礙人行千眼大悲看不見(佛慧泉)」

「　鋸解秤鎚渾似䥫大愚老子曾饒舌水流澗下太忙生雲在嶺頭閑不徹(鼓山珪)」

「　問佛如何是宗師即便酬秤鎚將鋸解言外度迷流(徑山杲)」

「　手把金鞭擊銕牛大千世界任遨遊恒沙岸上相逢著默識無言自點頭(保寧勇)」

「　鋸解秤鎚出老杜詩香稻啄餘鸚鵡粟碧梧棲老鳳凰枝(懷玉宣首座)」

「　鋸觧秤鎚血滴滴地截斷生死疑根不是等閑兒戲(朴翁銛)」
】
「大愚芝上
堂曰大家相聚喫塋虀若喚作一莖虀入地
獄如箭。」
【
頌曰。
「　殺活全機覿靣提大家相聚喫莖虀後生不省這箇意只管茫茫打野榸(松源岳)」

「　苦中樂樂中苦大唐打鼓新羅舞寒山燒火滿頭灰却笑豐干倒騎虎(石菴玿)」

「　硬如綿軟似鐵諸人飲水須防噎堪笑灘頭老大愚至今弄巧反成拙(鏡)」
】
「舒州法華
院全舉禪師(嗣汾陽)到瑯琊覺和尚處琊問
近離甚處師曰兩浙曰船來陸來師曰船來
曰船在甚處師曰步下曰不涉程途一句作
麼生道師以坐具摵一摵曰杜撰長老如麻
似粟拂袖而出琊問侍者此是甚麼人者曰
舉上座琊曰莫是舉師叔麼先師教我尋見
伊遂下旦過問上座莫是舉師叔麼莫恠適
來相觸忤師便喝復問長老何時到汾陽琊
曰某時到師曰我在浙江早聞󲊛名元來見
解秪如此何得名播寰宇琊遂作禮曰某甲罪
過。」
【
頌曰。
「　相罵無好言相打無好拳何似風恬并浪靜一江眀月滿溪舡(大洪恩)」

「　奪得驪珠即便回小根魔子盡疑猜拈來拋向洪波裏撒手大家歸去來(徑山杲)」

「　漁翁瀟洒任東西蘆管橫吹韻不齊夜靜月眀魚不食扁舟臥入武陵溪(夢菴信)」

「　水不洗水金不博金昧毛色而得馬靡􂅕絃而樂琴結繩畫卦有許事喪盡真淳盤古心(心聞賁)」

「　官路無人獨自
行自家公驗甚分眀路傍偷販私塩客草裏蹲身過一生(皷山珪)」

「　有主有賔有禮有樂得失是非如何摸索纔摸索無上醍醐成毒藥君不見大鵬展翼蓋十洲投窓之物空啾啾(石菴玿)」

「　揭天犪皷噪紅塵遍地刀鎗解出身結角羅紋隨處入銀山銕壁是通津(伊菴權)」


「　聞名不如見靣見靣不如聞名此地無金二兩俗人沽酒三升(石皷夷)」
】
「法華舉因僧問
生死事大請師相救師曰洞庭湖裏失却船。」

【頌曰。
「　洞庭湖裏失却舡赤脚波斯水底眠盡大地人呼不起春風吹入杏花村(雪菴瑾)」
】

「南岳芭蕉菴大道谷泉禪師(嗣汾陽)省同㕘
慈眀眀問白雲橫谷口道人何處來師左右
顧視曰夜來何處火燒出古人墳眀曰未在
更道師作虎聲明以坐具便撼師接住推眀
置禪床上眀却作虎聲師大笑曰我見七十
餘員善知識今日始遇作家。」
【
頌曰。
「　問如緜裏針荅似泥中剌咆哮二虎吼生濘各各利牙爪可怖坐却碧峯頭截斷當陽路直饒擎出祕魔叉路狹草深難進步相見不相逢回𢆰不回𢆰四七二三眼相覩雲從龍𠔃風從虎(冶父川)」

「　兩陣交鋒出戰時旗鎗倒卓皷無槌􂅕毫不犯將軍令獨腳機関各自提(瞎堂遠)」

「　一文一武偶相逢說盡英雄各不同俱往
長安朝聖主姓名終是達天聦(虗堂愚)」
】

「安吉州天聖皓泰禪師(嗣汾陽)僧問如何是
佛師曰黑漆聖僧。」
【
頌曰。
「　聖僧黑漆實希奇莫把丹青點汙伊合掌燒香人不敬寒山拾得笑攢眉(海印信)」
】
「舒州浮山法遠圓鑑禪師
(嗣葉縣省)僧問如何是祖師西來意師曰平
地起骨堆。」
【
頌曰。
「　嫰草踈斜逕山泉帶碧㳅文曾要渭水恥任列莊周(投子青)」

「　平地起骨堆三春震地雷只聞千萬去不見一人回(本覺一)」

「　平地起骨堆金毛師子吼誰知無味談塞斷眾人口(地藏恩)」
】
「浮山遠因僧問師唱
誰家曲宗風嗣阿誰師曰八十翁翁輥綉毬
曰與麼則一句逈然開祖胄三玄科甲振苐
林師曰李陵元是漢朝臣投子青云水深魚
穩葉落巢踈。」
【
頌曰。
「　月裏無根草山前枯木花鴈回沙塞後砧杵落誰家(投子青)」

「　古殿莓苔滿天河斗柄垂金雞纔報曉玉女下階遲(天寧璉)」

「　師子嚬呻開口解把金毛抖擻反身時輥綉毬百獸奔騰溍走(祖印眀)」
】
「浮山遠因
僧問如何是向上一路師曰正月孟春猶寒。」

【頌曰。
「　正月孟春猶寒從頭萬種千般昨夜虛空落地和風搭在闌干(別峯印)」
】
「宋內翰
楊文公億(㕘廣慧璉)公字大年出守汝州首
謁廣慧慧接見公便問布皷當軒擊誰是知
音者慧曰來風深辨公曰恁麼則禪客相逢
秪彈指也曰君子可八公應喏喏曰草賊大
敗夜語次慧曰秘監曾與甚人道話來公曰
某曾問雲岩諒監寺兩箇大蟲相咬時如何
諒曰一合相某曰我秪管看未審恁麼道還
得麼曰這裏即不然公曰請和尚別一轉語
慧以手作拽鼻勢曰這畜生更𨁝跳在公於
言下脫然無疑有偈曰八角磨盤空裏走金
毛師子變作狗擬欲將身北斗藏應須合掌
南辰後。」
【
頌曰。
「　內翰攀南斗倚北辰廣慧轉天関反地軸寥寥千古許誰知斷絃須是鸞膠續(石岩璉)」

「　白石鑿鑿韞爾羙璞君子道晦君子斯樂(虗堂愚)」
】
「楊文公問廣慧承和尚
有言一切罪業因財寶所生勸人踈於財寶
而况閻浮提眾生以財為命邦國以財聚人
教中有財法二施何得勸人踈於財慧曰旛竿
頭上銕籠頭公曰海壇馬子似馿大慧曰楚
鷄不是丹山鳳公曰佛滅二千年比丘少慚
愧。」
【
頌曰。
「　夜叉頭菩薩靣鬼擣穀佛跳墻同門共戶不相識邁古超今無寸長燈心􂱻破石人脚扁鵲盧醫爭主張(或菴體)」

「　一人牙如劒樹一人口似血盆一拳還一踢一踢報一拳亞竪摩醯頂門眼不妨親􂎆上頭關(石菴玿)」

「　巧笑倩兮羙目眄兮素以為絢兮夫是之
謂大年翁與廣慧師也(寶葉源)」
】
「楊文公問
慈眀如何是上座為人一句慈曰切公曰長
裙媳婦拖泥走慈曰誰得似學士公曰作家
作家慈曰放󲊛三十棒公以手拍膝曰這裏
是甚所在慈拍手曰也不得放過公呵呵大
笑。」
【
頌曰。
「　風和日暖正春濃柳色如金花影重入到桃源舊遊處一層峯鎻一層峯(栢庭永)」
】
「南康軍雲居曉舜禪師時號舜老夫(嗣
洞山聦)自洞山如武昌行乞首謁劉公居士
家士高行為時所敬意所與奪莫不從之師
時年少不知其飽叅頗易之士曰老漢有一
問若相契即開䟽如不契即請還山遂問古
鏡未磨時如何師曰黑似漆曰磨後如何師
曰照天照地士長揖曰且請上人還山拂袖
入宅師懡㦬還洞山山問其故師具言其事
山曰󲊛問我我與󲊛道師理前問山曰此去
漢陽不遠師進後語山曰黃鶴樓前鸚鵡洲
師於言下大悟機鋒不可觸。」
【
頌曰。
「　黑雲當午蔽清虛白雨翻空失畫圖雨過雲􂊂山色淨趙州東壁掛葫蘆(伊菴權)」

「　黃鶴樓前鸚鵡洲雲居意不在鈎頭扁舟穩泛長江淥大笑一聲烟雨𠬧(銕牛印)」
】
「荊門軍玉泉承皓禪
師時稱皓布裩(嗣北塔廣)冬至上堂晷運推
移布裩赫赤莫恠不洗無來換替。」
【
頌曰。

「　矜誇富貴賤賣亦窮殺人可恕無禮難容(無凖範)」
】
「越州天衣義懷禪師(嗣雪竇)赴杉山請
初入院上堂二十年前樂慕此山今日且喜
因緣際會山僧未到此山身先到此山及乎
到未杉山却在山僧身內。」
【
頌曰。
「　移身換步老天衣不惜眉毛幾個知今日若眀當日事江南日暖鷓鴣啼(慈受深)」
】
「天衣因僧問古鏡
未磨時如何師曰撑天拄地曰磨後如何師
曰夕陽影裏快藏身。」
【
頌曰。
「　拄地撑天全體用夕陽影裏不藏身有時獨坐孤峯頂寂寂猶聞落葉頻(松源岳)」
】
「天衣上堂鴈過長空
影沉寒水鴈無遺踪之意水無留影之心若
能如是方解向異類中行不用續鳬截鶴夷
岳盈壑放行也百醜千拙収來也攣攣拳拳
用之敢與八大龍王闘富不用都來不直半
分錢㕘。」
【
頌曰。
「　鴻鳴高貼冷雲飛影落寒江不自知江水無情鴈無意行於異類亦如斯(本覺一)」

「　長空孤鴈一聲秋獻寶波斯鼻似鈎風捲白雲歸別嶂黃昏月掛柳梢頭(萬菴柔)」
】

「天衣舉金剛經云若見諸相非相即見如來
法眼云若見諸相非相即不見如來師曰若見諸
相非相眼在什麼處此語有兩負門。」
【
頌曰。

「　諸相非相孰能諳見與不見要須參兩處負門如透徹此時方得覩瞿曇(本覺一)」
】
「天衣
示眾曰九天雲路早須尋莫遣蹉跎嵗月深
天地縣遠向甚麼處去。」
【
頌曰。
「　夏金烏似火當空掛最高峰插在青雲𦉑(南堂興)」
】
「天衣
示眾曰百骸俱潰散一物鎮長靈百骸潰散
皆歸土一物長靈甚處安。」
【
頌曰。
「　一物長靈甚處安長空雲散碧天寬蓮宮佛剎花無􂐴貶起眉毛子細觀(南堂興)」
】
「天衣因僧問如
何是頂門上眼師曰衣穿瘦骨露屋破看星
眠。」
【
頌曰。
「　骨瘦皮枯衣服穿夜深屋破看星眠頂門不具迦羅眼莫問西來諸祖禪(本覺一)」
】
「洪州法昌倚遇禪師(嗣北禪賢)垂語曰
我要一箇不會禪底作國師。」
【
頌曰。
「　要個無禪底國師纔涉毫芒便取誅堪笑這僧垂手處道無便見有偏枯(月林觀)」
】
「舒州投子義青
禪師(嗣大陽玄)僧問和尚適來拈香祝延聖
壽且道當今皇帝壽年多少師曰月籠丹桂
遠星拱北辰高。」
【
頌曰。
「　六國清平賀聖年珠簾高捲月明前金輪那肯當堂座不用丹墀擊靜鞭(丹霞淳)」
】
「投子青因僧問師唱誰家
曲宗風嗣阿誰師曰威音前一箭射透兩重
山云如何是相付底事師曰今因淮地月淂
照郢陽春云恁麼則入水見長人師曰秪知
荊玉異那辯椘王心隨後以拂子敲禪床。」
【
頌
曰。
「　珊瑚枝上玉花開風透清香遍九垓勿
謂乾坤成委曲韶陽曾見睦州來(丹霞淳)」
】

「杭州慧曰永明延壽智覺禪師(嗣韶國師)僧
問如何是永明妙旨師曰更添香著曰謝師
指示師曰且喜沒交涉僧禮拜師示偈曰欲
識永明旨門前一湖水日照光明生風來波浪
起。」
【
頌曰。
「　門前湖水鏡容開對靣和盤託出來可是永明無剩語酒濃初不在多杯(象潭泳)」
】
「智覺因二僧來叅師問叅頭曰曾到此間
不曰曾到又問第二上座曰曾到此間不曰
不曾到師曰一淂一失少頃侍者問適來二
僧未審那個得那個失師曰󲊛曾識這二僧
也無者曰不識師曰同坑無異土。」
【
頌曰。

「　到與不到一得一失不是砒霜便是石蜜舌端無眼如何喫侍者剛要詢端的莫恠同坑無異土閃電未𠬧轟霹靂(癡絕冲)」
】

「杭州九曲觀音院慶祥禪師(嗣韶國師)僧問
險𢙣道中以何為津梁師曰以此為津梁曰
如何是此師曰築著汝鼻孔。」
【
頌曰。
「　春草碧色春水綠波送君南湳傷如之何(偃溪聞)」
】

「隆興府黃龍慧南禪師(嗣慈明圓)室中常問
僧曰人人盡有生緣上座生緣在何處正當
問荅交鋒却復伸手曰我手何似佛手又問
諸方叅請宗師所淂却復垂脚曰我脚何似
驢腳三十餘年示此三問學者莫有契其旨
脫有酧者師未嘗可否樷林目之為黃龍三
関廬山圓通旻古佛云昔見廣辯首座𠬧南
禪師親筆三關頌諷誦無遺近見諸方傳錄
不全又多訛舛故茲注出　我手佛手兼
舉禪人直下薦取不動干戈道出當處超佛
越祖我脚驢脚並行步步􂎆著無生會淂雲
𠬧電卷方知此道縱橫生緣有語人皆識水
母何曾離得蝦但見日頭東畔上誰能更喫
趙州茶復緫。」
【
頌曰。
「　生緣斷處伸驢脚馿脚伸時佛手開為報五湖叅學者三關一一透將來長江雲散水滔滔忽爾狂風浪便高不識漁家玄妙意偏於浪裏颭風濤南海波斯入大唐有人別寶便啇量或時遇賤或時貴日到西峯影漸長黃龍老和尚有箇三緣語山僧承嗣伊今日為君舉為君舉猫兒偏觧捉老鼠(景福順三)」

「　佛手纔開古鑑眀森羅無得隱纖形朝朝日日東邊出多少行人問丙丁驢脚伸時動地輪大洋海底播紅塵唯餘庭際青青栢一度年來一度春垂問生緣何處來到家禪客絕纖埃毗盧剎海周游也休說峨嵋與五臺(照覺緫三)」

「　我手何似佛手反覆誰辨好醜若非師子之兒野干謾為開口我脚何似驢脚隱顯千差萬錯欲開金剛眼睛看取目前善惡人人盡有生緣處認著依前還
失路長空雲散月華開東西南北從君去(真淨文三)」

「　我手佛手誰人不有分明直用何須狂走我脚馿脚高低􂎆著雨過苔青雲開日爍問我生緣處生緣處不疑語直心無病誰論是與非(溈山秀三)」
】
「東京法雲惟白佛國
禪師熙寧初至南師法席殆二年師歸圓寂
然入師室問師道而師以平生三轉語示天
下學徒得叩于左右近􂐴見印行語錄者其
間或拈或頌罔測其旨噫去世未三十年謬
妄者傳習若此良可傷哉因而成頌知師者
可同味焉。」
【
頌曰。
「　主賔相見展家風問荅分眀箭拄鋒伸手問君如佛手銕関金鎻万千重徧㕘知識扣玄微偶尓相逢話道奇我脚伸為驢脚問平生見處又生疑莫恠相逢不相識宗師須是辨來端鄉関風月俱論盡却問生緣道却難」

「　我手何似佛手天上人間希有直饒緫不恁麼也似枷上著杻我脚何似馿脚奉為衲僧拈却昔年有病未痊如今又遭毒藥若問生緣真俗氣生緣斷處墮無為二途不涉如何也八十婆婆學畫眉(海印信三)」


「　我手佛手十八十九雲散月圓癡人夜走我脚驢脚放過一著龐老笊籬清平木杓人人生緣北律南禪道吾舞笏苹亭撑船(湛堂凖三)」


「　玄關將多意氣手不執寸銕兵不用一騎八
蠻與四夷太平皆坐致困臥桑陰春日斜騰騰不識今何世(普融平)」

「　我手何似佛手從來有衫無袖有時閒向人前不覺露出雙肘我脚何似馿脚寒來須要機著莫教􂎆著泥水和鞋一時失却人人有箇生緣何須盡要梁原若問老僧生處荔枝香滿南園(上方益三)」

「　我手何似佛手爐鞴鉗鎚銕帚曾烹紫磨金軀光射七星牛斗我脚何似馿脚白刃紅旗閃爍坐斷百戰塲中妙闘六韜三畧人人有箇生緣視𦗟俯仰折旋頂戴寰中日月手握閫外威權(南堂興三)」

「　我手何似佛手隨分拈花折柳忽然摸著蛇頭未免遭他一口我脚何似馿脚趙州石橋畧彴忽若築起皮毬崩倒三山五岳人人有箇生緣蹲身無地鑽研若也眼皮迸綻慮他桶底別穿(圓悟勤三)」

「　佛手馿脚生緣黃龍元無此語直饒恁麼知之我儂未敢輕許奉報四海禪人第一不得錯舉(龍門遠)」

「　佛手馿脚生緣落處便是乾坤重重無限樓閣彈指入者無門馿脚生緣佛手打透上頭關捩脫却泥水布裩直下心空及苐生緣佛手馿脚為君一體拈却坦然坐致太平猛將謾誇謀畧(佛心才三)」

「　扣關豈是丈夫兒馿脚生緣問阿誰佛手展開無處用太平基業各豐滋(道塲如)」

「　我手何似佛手天上南
辰北斗我脚何似馿脚徃事都來忘却人人盡有生緣箇箇足方頂圓大愚灘頭立處孤月影射深灣會不得見還難一曲漁歌下遠灘(白楊順)」

「　我手何似佛手黃龍鼻下無口當時所見顢頇至今百拙千醜我脚何似驢脚文殊親見無著好箇玻璃茶盞不要當面諱却人人有箇生緣從來罪過彌天不是牽犂拽杷便是鼎鑊油煎(正堂辯三)」

「　我手何似佛手天下衲僧無口縱饒撩起便行也是鬼􂿄裏走諱不得我脚何似馿脚又被𥻿膠粘著反身直上兜率天巳自遭他老鼠藥吐不得人人有箇生緣銕圍山下幾千年三灾燒到四禪天者漢猶自在傍邊殺淂工夫(張無盡三)」


「　我手何似佛手堪笑紫湖養狗撞著焦尾大蟲性命輸他一口我脚何似馿脚擬議知君大錯進前欲飲醍醐巳是遭他毒藥人人盡有生緣且非夷狄中原鎮府出大蘿蔔趙州親見南泉佛手驢脚生緣生緣驢脚佛手李公醉倒街頭元是張公喫酒黃龍山裏老婆禪恰似河陽新婦醜(石菴玿四)」

「　我手何似佛手二八恰恰十九年尾筭到年頭家內一錢無有我脚何似驢脚􂎆著趙州畧彴驚得迦葉皺眉文殊却打無著人人有箇生緣男兒氣宇衝天若是爭田競地我即喚死如眠佛
手驢脚生緣浩浩樷林盛傳直饒一穿穿却未免十万八千(伊菴權四)」

「　我手何似佛手合掌靣南看北斗兔推眀月上千峯引得寒山開笑口我脚何似驢脚急走歸家日將落自古長安如鏡平無端醉倒黃番綽人人有箇生緣且非東土與西天擊珊瑚樹枝枝好撒水銀珠顆顆圓佛手驢脚生緣南海波斯泛銕船精金羙玉團堆賣畢竟何曾直一錢(雪菴瑾四)」

「　佛手驢脚容易見最難道處是生緣黃梅不是周家子七嵗傳衣便會禪(橫川珙)」
】

「黃龍南初叅泐潭澄因雲峯恱指見慈眀既
寓福嚴時賢禪師命掌書記賢歸寂適慈明
繼席一日造室眀曰書記㕘雲門禪必善其
旨如放洞山三頓棒是合喫不合喫師曰合
喫眀曰從朝至暮鴉鳴鵲噪皆應喫棒乃使
拜之復問趙州道臺山婆子我與汝勘破了
也且阿那裏是他勘破婆子處師汗下不能
荅眀日又詣室明嘔罵不巳師曰罵豈慈悲
法施耶明曰󲊛作罵會那師始大悟述頌曰
傑出樷林老趙州老婆勘破有來由如今四
海清如鏡行人莫與路為讎眀頷之。」
【
頌曰。

「　錯錯戲海獰龍冲霄遼鶴老慈眀無著莫笑裏重重露拴索佛手一展日月昏大江從此風濤惡(石林鞏)」

「　死水如何養活龍終歸腥
風天教一霎風雲便送出臺山烟雨中有喫棒分無喫分當爐一煆汞銀流不因􂎆斷臺山路千古雲峯恨莫酬(竹屋蕳二)」
】
「黃龍南因
僧問不去不來時如何師曰華岳三峯頭倒
卓曰却去却來時如何師曰風吹柳絮毛毬
輥。」
【
頌曰。
「　冰雪肌膚西舍女梳粧巧巧畫雙眉傍人筆力強傳寫戶外如何見得伊(本寂觀)」
】
「黃龍南住黃蘗時室中每舉鍾樓上念讚
床脚下種菜眾皆下語不契一日勝首座云
猛虎當路坐師乃退黃蘗與勝住。」
【
頌曰。

「　鍾樓上念讚床脚下種菜猛虎當路蹲時人俱不會黃蘗花開自有時眀州有箇憨布袋(照堂一)」

「　直出直入當靣不識更擬如何著甚死急(徑山杲)」

「　猛虎當路坐游魚脚下過不學子湖老便打劉銕磨(鼓山珪)」
】
「黃龍南因禾
山普叅普善經論兩川號為義虎問師云阿
難問迦葉世尊傳金襴外更傳何物因緣意
旨如何師曰上人出蜀曾到玉泉不普曰曾
到師又問曾掛搭不曰一夕便發師曰智者
道場關王打供結緣住幾時何妨普良久再
理前問師俛首普趨出大驚曰兩川義虎不
消此老一唾。」
【
頌曰。
「　黃龍一唾絕遲疑笑󷄎旁觀又可悲姹女巳歸霄漢去獃即猶向火邊棲(遯菴演)」
】
「袁州楊岐方會禪師(嗣慈明)僧
問如何是佛師曰三脚馿子弄蹄行曰莫只
這便是師曰湖南長老。」
【
頌曰。
「　三脚馿子弄蹄行奉勸行人著眼睛草裏見他須喪命只緣踢􂎆最分眀(白雲端)」

「　前步高𠔃後步低動頭搖尾三隻蹄騎過閙市人東西湖南更有須菩提(保寧勇)」

「　三脚馿子弄蹄行騏追風趂不前􂎆破化城無覔處湖南長老重加鞭(佛鑑懃)」

「　三脚驢子弄蹄行步步蓮花襯足生堪笑草中尋覔者不知芳樹囀春鶯(佛性泰)」


「　三脚馿兒忒殺好長放後園教喫草等閒牽去向人前踢倒湖南瞎長老(鼓山珪)」

「　楊岐一頭馿秪有三隻脚潘閬倒騎歸跌殺黃旛綽(徑山杲)」

「　三脚馿子弄蹄行直透威音万丈坑雲在嶺頭閒不徹水流澗下太忙生湖南長老誰觧會行人更在青山外(梁山遠)」

「　三脚馿子弄蹄行兩淛江南秋復熱西北風霜怯早寒閉門愁見楊花落(卍菴顏)」

「　一拽把二牽犂平田淺地且相隨恰到飢時無草料放開頭角便東西老楊岐老楊岐盡道從來解弄蹄(上方益)」

「　蹇馿三脚弄蹄時若不親騎也不知紫磨金容駞不動竹篦端勝冷鉗鎚(典牛游)」

「　法出姦生垜生招箭三脚馿子是誰親見若親見釋迦老子那吒靣(佛照光)」

「　三脚馿子弄蹄行皷動清風入骨寒􂎆破毗盧光影斷不須平
地起波瀾(月菴果)」

「　楊岐一頭馿眼光如電爍􂎆殺天下人說甚三隻脚(雪菴)」

「　一箭射落天邊鴈千人万人著眼看不知此箭自何來湖南長老何曾見(中菴空)」
】
「楊岐因僧問少
林靣壁意旨如何師曰西天不會唐言。」
【
頌曰。

「　天高地逈非難見水闊山重不易論万古八風吹不入西天人不會唐言(白雲端)」

「　西天人不會唐言端坐巍巍少室前剛被流支打齒缺至今有理不能宣(佛性泰)」

「　西天人不會唐言旱地雷聲徹大千九年靣壁無人會玉兔金烏火裏旋(無菴全)」
】
「楊岐因慈眀忌辰設
齋眾纔集師於真前以兩手捏拳安頭上以
坐具畫一畫打一圓相便燒香退身三步作
女人拜首座曰休捏恠師曰首座作麼生座
曰和尚休捏恠師曰兔子喫牛妳(苐二座亦如是師近)
前作𦗟勢座擬議師與一掌曰這漆桶也亂
作。」
【
頌曰。
「　楊岐𦗟勢印千差今古令人愛作家但握祖師三印在不妨捏恠亂如麻(圭堂居士)」

「　一棚傀儡木雕成半是神形半鬼形歌鼓歇時天未曉尚餘寒月掛踈櫺(虛堂愚)」
】

「楊岐因僧問撥雲見日時如何師曰東方來
者東方坐。」
【
頌曰。
「　堯舜垂衣万國賔撥雲見日意休陳東方來者東方坐草木重霑雨露新(白雲端)」
】
「楊岐因慈眀上堂師出問幽鳥語
喃喃辤雲入亂峯時如何眀曰我行荒草裏
汝又入深村師曰官不容鍼更借一問眀便
喝師曰好喝眀又喝師亦喝眀連喝兩喝師
禮拜眀曰此事是箇人方能擔荷師拂袖便
行。」
【
頌曰。
「　將出驪珠遇大啇金盤撥動有餘光無煩一句論高價把手歸家笑幾塲(白雲端)」

「　試問人間有底忙好將春事報春光直饒日日花前醉一季都來九十場(正堂辯)」

「　胡張三背手張弓黑李四反身架箭直饒囓鏃古將軍對靣髑髏穿一穿(別峯印)」

「　將杖探其水方知水淺深路遙知馬力嵗久辯人心子不孝父不慈恭而無禮親而有踈不入驚人浪難逢稱意魚(冶父川)」

「　猫全食血功虎備起屍殺無奈阿舅何不傳上樹訣(南岩勝)」

「　馬轉牛回豈足誇爛泥中剌當行家霜刃一揮全意氣坐令千載定龍蛇(無菴全)」
】

「楊岐問僧雲深路僻高步何來曰天無四壁
師曰􂎆破多少草鞋僧便喝師曰一喝兩喝
又作麼生曰󲊛看這老和尚師曰拄杖不在
且坐喫茶。」
【
頌曰。

「　高步何來釣象犀反身全不帶纖泥驀然一喝高千丈劫外相看誰得知(圭堂居士)」
】

「楊岐因僧問天得一以清地得一以寧衲僧
得一堪作什麼師曰鉢盂口向天。」
【
頌曰。

「　鉢盂向天底時節十方世界一團銕少林靣壁謾多年衲僧眼裏重添屑(白雲端)」


「　衲僧一拶鉢盂口闊天下楊岐望梅止渴(松源岳)」
】
「楊岐問僧栗𣗥蓬󲊛作麼
生吞金剛圈󲊛作麼生跳。」
【
頌曰。

「　楊岐金圈與栗蓬吞跳依前事不同大海都來一口吸更無南北與西東(照堂一)」


「　金剛圈栗𣗥蓬玄沙三種病石鞏一張弓直截為君說新羅在海東(徑山杲)」


「　楊岐老人鎻口訣万里長城一條銕斫牌禪客如到來不動金鎚腦門裂(鼓山珪)」


「　栗蓬吞得有何難更教吐出又心酸吞吐得來休嚼碎南辰光射北辰寒(正堂辯)」


「　肘後驀生閑絡索風前忽布閙叉撑那吒八臂空惆悵夜半三更白晝行(天童淨)」


「　昨夜發新雷毒蛇離窟􂕷居常口不開蹋著迸鮮血(或菴體)」
】

「楊岐入院陞座畢下座九峯勤把住云今日
喜得箇同㕘師曰作麼生是同㕘底事勤曰
九峯牽犂楊岐拽杷師曰正恁麼時楊岐在
前九峯在前勤擬議師拓開曰將謂同㕘元
來不是。」
【
頌曰。

「　一拽杷二牽犂平田淺草且相隨恰到飢時無草料放開頭角便東西老楊岐老楊皎盡
道從來觧弄蹄(上方益)」


「　楊岐左眼半斤九峯右眼八兩一對無孔銕鎚至今𠬧拾不上(無相範)」
】

「東京天寧芙蓉道楷禪師(嗣投子青)
僧問夜半正眀天曉不露如何是不露底事師曰
滿船空載月漁父宿蘆花。」
【
頌曰。

「　星流水國夜然燈月印江天眀似鏡隱顯無私位不該依󷄌擬動成偏正(丹霞淳)」
】





「芙蓉楷上堂法身者理妙言玄頓起終始之
患諸仁者莫是幻身外別有法身麼莫即幻
身便是法身麼若也恁麼會去𥁞是依他作
觧蒙昧兩岐法眼未得通明不見僧問夾山
如何是法身山云法身無相如何是法眼山
云法眼無瑕所以道吾云未有師在忽有人
問老僧如何是法身羊便乾處臥如何是法
眼驢便濕處尿更有人問作麼生是法身買
帽相頭作麼生是法眼坑坎堆阜若檢點將
來夾山秪是學處不玄如流俗閨閤裏物不
能捨得致使情関固閉識鎻難開老僧今日
若不當陽顯示後學何以知歸勸汝諸人不
用求真唯須息見諸見若𥁞昏霧不生自然
智鑑洞明更無他物諸人還會麼良久云珠
中有火君須信𠇲向天邊問太陽。」
【
頌曰。

「　道合平常絕異端行人何必歷艱難從今莫信孫臏卜龜殼無靈不用鑽(丹霞淳)」
】

「芙蓉楷因僧問如何是無縫塔師曰白雲籠
岳頂終不露崔峩。」
【
頌曰。

「　層層落落影團團切忌當陽着眼看直下有無俱不立白漫漫又黑漫漫(雪岩欽)」
】

「芙蓉楷因僧問師唱誰家曲宗風嗣阿誰師
曰金鳳夜棲無影𣗳峰巒纔露海雲遮。」
【
頌曰。

「　等閑應問豈安排一句全提隱露該薄露依依籠古徑孤峯終不露崔嵬(丹霞淳)」
】

  
  * 六祖下苐十三世(南岳下苐十二世臨濟宗)
  
  * 晦堂心(一則)
  * 白雲端(五則)
  * 保寧勇(二則)
  * 孫比部(一則)

「隆興府黃龍祖心禪師(嗣黃龍南)因黃山谷
太史乞指徑截處師曰秪如仲尼道二三子
以我為隱乎吾無隱乎爾太史居常如何理
論公擬對師曰不是不是公迷悶不巳一日
侍師山行次時岩桂盛放師曰聞木犀花香
麼曰聞師曰吾無隱乎爾公釋然即拜之曰
和尚得恁麼老婆心師笑曰秪要公到家耳。」

【頌曰。

「　渠儂家住白雲鄉南北東西路渺茫幾度欲
歸歸未得忽聞岩桂送幽香(石溪月)」


「　學海波瀾棬未乾幾煩仙屐上林巒天香吹落林風老不覺相携到廣寒(石林鞏)」


「　水邊林下舊生涯夢裏還家未到家昨夜月明歸興動西風一陣木犀花(雪磯綱)」
】

「晦堂室中竪拳示僧曰喚作拳頭則觸不喚
作拳頭則背未審喚作甚麼。」
【
頌曰。

「　赤體更無藏隱處黃龍未語先分付若將見解上門來他家自有通霄路(道場琳)」


「　背觸人難會憑君子細看片雲纔出洞遮却面前山(雪巢一)」
】

「舒州白雲端禪師(嗣楊岐)示眾曰此事如萬
仞崖頭相似緫知道放着手便撲到底只是
捨命不得法華今日不動一毫頭教諸人到
底去也擲下拄杖。」
【
頌曰。

「　擬從險處放身時那箇啇量不皺眉不動毫芒親到底眼睛皮綻盖須彌(虗堂愚)」
】

「白雲上堂舉一則公案布施大眾良久云口
只堪喫飯。」
【
頌曰。

「　白雲舉古直是希奇口堪喫飯少有人知請禪老莫遲疑一飽自然忘百飢(遯庵演)」
】

「白雲上堂見眾集乃拈柱杖曰大眾會麼復
卓柱杖曰珊瑚枕上兩行淚半是思君半恨
君。」
【
頌曰。

「　幾回沾水又拖泥年老心孤不自知遊子不歸空悵望一溪流水落花隨(無庵全)」
】

「白雲因僧問舊嵗巳去新嵗到來如何是不
遷義師曰眉毛在眼上。」
【
頌曰。

「　罷釣歸來不繫舡江村月落正堪眠縱饒一夜風吹去只在蘆花淺水邊(月庭忠二則)」

「　」


「　落葉已隨流水去春風未放百花舒青山回目依然在𥁞日橫陳對落暉」
】

「金陵保寧仁勇禪師(嗣楊岐)示眾曰
釋迦老子四十九年說法不曾道着一字優
波毱多丈室盈籌不曾度得一人達磨不居
少室六祖不住曹溪誰是後昆誰是先覺既
然如是彼自無瘡勿傷之也拍膝示眾曰且
喜天下太平。」
【
頌曰。

「　烟暖土膏農事動一犁新兩破春耕郊原眇眇青無際野草閑花次苐生(虗堂愚)」
】

「保寧勇示眾曰三界唯心萬法唯識檻外雲
生簷前雨滴澗水湛如藍山花開似錦此時
若不究根源直待當來問彌勒。」
【
頌曰。

「　靈然不涉去來今三界都盧一點心檻外春風春蝶舞門前楊柳曉鶯吟(丹霞淳)」
】

「比部孫居士因楊岐來謁值視断次公曰某
為王事所牽何由免離岐指曰委悉得麼曰
望師點破岐曰此是比部弘願深廣利濟群
生曰未審如何岐示以偈曰應現宰官身廣
弘悲願深為人重指處棒下血淋淋公於此
有省。」
【
頌曰。

「　棒下血淋淋真鍮不博金鴛鴦親綉出𠇲更覔金針(雪堂行)」
】
禪宗頌古聮珠通集卷苐二十　(赤六)

禪宗頌古聮珠通集卷第二十一　　赤七
(僧錄司右闡教兼靈谷禪寺住持淨戒重校)

  
  * 祖師機緣
  
  * 六祖下第十四世至二十一世

「靳州五祖山法演禪師(嗣白雲端)初謁浮山
遠和尚遠一日語師曰吾老矣恐虛度子光
陰可往依白雲此老雖後生吾未識面但見
其頌臨濟三頓棒話有過人處必能了子大
事師潛然禮辞至白雲遂舉僧問南泉摩尼
珠話請問雲叱之師領悟獻投機偈曰山前
一片閑田地叉手叮嚀問祖翁幾度賣來還
自買為憐松竹引清風雲特印可。」
【
頌曰。

「　山前田地賣還買松竹清風痛自憐堪笑夢中誇富貴覺來那直半分錢(遯菴演)」

「　忍死叮嚀見白雲一盃鴆酒十分斟若教不飲空歸去田地無由被陸沉(竹屋簡二)」

「　卒風暴雨忽迷蹤撞入浮山網子中縱得白雲提得出依然只是賣柴翁」
】
「五祖演云老僧遊方十
餘年㕘數十人善知識將謂了當及到浮山
圓鑑會下更開口不得末後又到白雲因咬
破一箇銕餕饀直是百味具足且道饀子一
句作麼生道花發雞冠媚早秋何人能染紫
􂅕頭有時風動頻相倚似向階前闘不休。」
【
(頌曰)。

「　白雲銕餕饀衲僧難下口忽然咬得破大作師子吼(月菴果)」
】
「五祖演在白雲端會中作磨
頭一日端下來曰磨頭你還知一件事麼師
曰不知曰近有數禪客自廬山來問他皆有
悟入處教伊說亦說得有來由舉因緣向伊
亦眀得教下語亦下得端良久謂師曰磨頭
只是未在你道如何師聞之心下不安得七
日七夜不成腸肚正中心下乃自思惟曰既
悟了說亦說得眀亦明得如何却未在忽然
中夜方會得從前寶惜一時放下遂白端端
起來手舞足蹈佛眼遠云某甲侍先師舉此
因緣謂某甲云㕘學須是一時放下方得安
樂大眾還見得不。」
【
乃頌曰。
「　放得下好脫洒放不下牛拽杷堪笑諸方老古錐打鼓說禪無尾欛無尾欛不驚怕可嚒訝觧􂎆毘盧頂上行不言亦自傳天下好大哥」
】

「五祖演因僧問一大藏教是箇切脚未審切
箇什麼字師曰鉢囉娘。」
【
頌曰。
「　唇上必并班豹剝舌頭當的帝都丁且道是什麼字自古上賢猶不識造次凢流豈可眀(石菴玿)」

「　一大藏教是切脚東山切得鉢囉娘胸中憤氣盤不得忽作虹霓萬丈長(即菴覺)」

「　倒腹傾膓與麼來華言梵語幾曾該言前句後知端的陸地蓮花朵朵開(別山智)」

「　大藏教父為切脚鉢囉娘義最深幽孔門弟子無人識碧眼胡僧暗點頭(遯菴演)」
】
「五祖演因僧問如何是佛師曰
口是禍門。」
【
頌曰。
「　的的當陽句明明箭後路著靴人喫肉赤脚人趂兔(徑山杲)」

「　口是禍門電掣雷奔娑竭出海震動乹坤(皷山珪)」

「　如何是佛口是禍門一錢不直賣与買人(雪堂行)」

「　兵行詭道賊是家親無功受祿有理難伸(或菴體)」

「　坑坑坎坎嶮嶮巇巇一言易出駟馬難追(虛堂愚)」
】
「五祖演因僧問如何是佛師曰肥從
口入又曰露胸跣足。」
【
頌曰。
「　老去眉鬚似雪霜元來習氣尚難忘少年無限傷心事一度思量一斷膓(佛鑑懃)」

「　牙根爛嚼真彌勒腹裏橫吞老釋迦大地虛空皆得飽這回不到負檀家(心聞賁)」
】
「五祖演因僧問如何是臨濟下事
師曰五逆聞雷。」
【
頌曰。
「　從前五逆怕聞雷不似大蟲看水磨孤峯頂上要同行十字街頭還共坐(鼓山珪)」

「　五逆聞雷曾㕘顏回一粒豆子爆出冷灰(徑山杲)」

「　者僧苦下打爺拳霹靂聲中宇宙昏驚起無眀金翅鳥擘開滄海取龍吞(東山空)」

「　五逆聞雷露出屍骸人間天上無處堪埋(朴翁銛)」

「　五逆聞雷慊慊然尋常爭敢與人宣自從六十輕酬後濟北驢名不浪傳(虛堂愚)」
】
「五祖演示眾曰釋迦彌勒猶是他奴
且道他是阿誰。」
【
頌曰。
「　老年輕節臘樂事甚悠悠不及兒童日都來不觧愁(南堂興)」

「　他弓莫挽他馬莫騎他非莫管他事莫知(無門開)」

「　釋
迦彌勒是他奴今古禪流知也無酒好不須懸望子醋酸何必掛葫蘆(野牛平)」
】
「五祖演問
僧曰倩女離魂那箇是真底(有云王宙欲娶倩娘為妻倩父
母不許倩遂臥病在家王宙將欲遠行月下見倩來同舟而去三年後遂生一子倩遂歸
父母家纔到門家中有一倩娘出來相見兩人遂合成一身)。」
【
頌曰。

「　二女合為一媳婦機輪截斷難回互從來徃返絕蹤由行人莫問來時路(普融藏主)」

「　只是舊時行履處等閒舉着便譊訛夜來一陣狂風起吹落桃花知幾多(慈受深)」

「　兩女合為一媳婦古寺基前幢子竪彷彿上有陁羅尼多少行人𥁞驚怖(正堂辯)」

「　縱使百千刼所作業不忘因緣會遇時果報還自受(或菴體)」

「　凉宵愛月上危樓幾處笙歌幾處愁歌管未闌愁未歇忽然天曉一時休(且菴仁)」

「　憶惜春風上苑行爛窺紅紫厭平生如今再到曾行處寂寂無人草自生(萬菴柔)」

「　南枝向暖北枝寒何事春風作兩般憑仗高樓莫吹笛大家留取倚闌看(雪菴瑾)」

「　雲月是同溪山各異萬福萬福是一是二(無門開)」

「　行弔先桃茢喪章後紙錢老胡門下客寧可入黃泉(虛堂愚)」
】
「五祖演
垂語曰路逢達道人不將語默對且道將甚
麼對。」
【
頌曰。
「　來說是非者便是是非人誠哉是言也弄物不知名(月林觀)」

「　路逢達道人不將語默對攔腮劈面拳直下會便會(無門開)」
】
「五
祖演一日持錫遶廊臼莫有属牛人問命麼
眾皆無語自曰孫臏今日開鋪更無一人垂
顧可憐三尺龍鬚喚作尋常破布。」
【
頌曰。
「　無端平地起干戈爭似属牛人更多滿目慚惶無着處低頭依舊入烟蘿(高峰妙)」
】
「五祖演曰譬
如水牯牛過牎櫺頭角四蹄都過了因甚麼
尾巴過不得。」
【
頌曰。
「　牛過牎櫺錯為安名大唐國裏不見一人(月林觀)」

「　龜本真靈物都緣不自知一朝親脫殻直透九天飛(如菴用)」

「　等閒放出這牛兒頭角分眀舉似誰若向尾巴尖上會新羅鷂子過多時(高峯妙)」
】
「五祖演謝監
􂊂上堂曰人之性(命事)苐一須是○欲得成此
○先湏防於○若是真○人○○。」
【
頌曰。
「　一二三四五六圈心肝粉碎髑髏寒若將方木投圓竅醜婦爭教得少年(高峯妙)」
】
「五祖演舉昔
日有秀才著無鬼論一日鬼現身云󲊛道無
我聻秀才無語師曰當時只舉手作鵓鳩觜
云谷孤故。」
【
頌曰。
「　說有道無徒費力現身無語強分踈只消一箇鵓鳩觜百恠千妖𥁞掃除(此山應)」

「　五祖鵓鳩啼當機直下提隔山尋蟻跡能有幾人知(石田薰)」
】
「五祖演因僧問如何
是為人一句師曰門前石塔子。」
【
頌曰。
「　門前石塔子八白與九紫方道既分眀免被巡官使(雪堂行)」
】
「五祖演每遇僧來請益秖曰無這閑
工夫。」
【
頌曰。
「　彼此且無相負累行人無不失鈎錐雖然不瞎眾生眼也好拳頭劈口槌(龍門遠)」

「　開口便見膽工夫傲東魯昔於豆子山也觧打瓦皷(南岩勝)」
】
「五祖演凡見僧來便曰屈
屈僧曰屈作甚麼師曰如今不屈更待何時。」

【頌曰。
「　𥁞力不柰何按牛頭喫草若無錦綉文難以論嘉藻(龍門遠)」

「　銕饀價難窮誰知屈味濃法幢光祖域正董在胸中(南岩勝)」
】
「五祖演
問僧離却四大五蘊那箇是󲊛清淨法身。」
【
頌
曰。
「　堂堂白日上刀梯任是崑崙眼亦迷多謝門前按山子春來秋去泄天機(雪堂行)」
】
「五祖
演展手問僧曰因何喚作手。」
【
頌曰。
「　何故喚作手衲僧難開口擬議自瞞頇可憐太蒙斗(佛眼遠)」

「　先祖滔滔無固必後人悱悱有雌雄巨靈擡手無多子分破華山千萬重(南岩勝)」
】
「隆
興府兜率從恱禪師(嗣真淨文)室中設三語
以驗學者一曰撥草瞻風秖圖見性即今上
人性在甚麼處二曰識得自性方脫生死眼
光落地時作麼生脫三曰脫得生死便知去
處四大分離向甚麼處去。」
【
頌曰。
「　陰森夏木杜䳌鳴日破浮空宇宙清莫對曾參問曾晳從教孝子諱爺名(張無𥁞三)」

「　人間鬼使符來取天上花冠色正萎好箇轉身時莭子莫教閻老等閒知鼓合東村李大妻西風曠野淚沾
衣碧蘆紅蓼江南岸却作張三坐釣磯驢放三千馬放八百透過重関未為英傑(月林觀)」


「　一念普觀無量刼無量刼事即如今如今覷破這一念覷破如今覷底人(無門開)」
】
「東京法
雲佛照杲禪師(嗣真淨文)師以力㕘深到語
不入時每示眾常舉老僧熙寧八年文帳在
鳳翔府供申當年崩了華山四十里壓倒八
十村人家汝軰後生茄子瓠子幾時知得或
問曰寶華王座上因甚麼一向世諦師曰癡
人佛性豈有二種邪。」
【
頌曰。
「　隔水何人歌竹枝動人情思極幽微夜深轉入單于調月朗風高𦗟者稀(虛堂愚)」

  
  * 六祖下第十五世　臨濟宗】

「成都府昭覺寺克勤圓悟佛果禪師(嗣五祖
演)先住東京天寧師凡垂問學者擬議則一
拳。」
【
頌曰。
「　𥁞力當胸一拳幾箇眉鬚墮落更欲如何若何普化空中木鐸(瞎堂遠)」
】
「圓悟因僧
問西天以蠟人為驗此土以何為驗師曰生
銕鑄就崑崙兒。」
【
頌曰。
「　生銕鑄就崑崙兒頭輕脚重肚皮大明眼衲僧薩普吒九十日中看不破看不破笑倒嵩山破竈墮(晦叟光)」
】
「舒州
太平慧懃佛鑑禪師(嗣五祖演)僧問如何是
佛師曰喫飯咬着砂。」
【
頌曰。
「　喫飯咬着沙隱落第三牙春風纔過後拄杖亦開花(慈受深)」
】
「舒
州龍門清遠佛眼禪師(嗣五祖演)嘗請益五
祖凡有所問演即曰我不如󲊛󲊛自會得好
或曰我不會我不如󲊛師愈疑遂咨决於元
禮首座禮以手引師耳繞圍爐數匝行且語
曰󲊛自會得好師曰有冀開發乃爾相戲耶
禮曰󲊛他後悟去方知今日曲折耳。」
【
頌曰。
「　我不會𠔃不如󲊛達磨當門缺兩齒滿堂無限白蘋風眀眀不自秋江起(雪堂行二)」

「　我不會𠔃不如󲊛堪笑千花生碓觜善財謾到百城游何曾􂎆着自家底我不會𠔃不如󲊛旃檀林裏香風起漁歌一曲過瀟湘攪動滄溟聲未已(獃堂定)」
】
「龍門示眾曰千說萬說不若親
見一靣縱不說亦自分眀王子寶刀喻眾盲
摸象喻禪學中隔江招手事望州亭相見事
深山巖崖處事此皆親靣而見之不在說也。」

【頌曰。
「　寧辨人間是與非生來淈𣸩眼如眉不因說着當年事萬古千秋那得知(虛堂愚)」
】

「金陵俞道婆市油餈為業㕘瑯琊起和尚起
以臨濟無位真人話示之一日聞丐者唱蓮
花樂云不因柳毅傳書信何緣得到洞庭湖
忽大悟以餈盤投地夫曰󲊛顛邪婆掌曰非
汝境界徃見瑯琊琊望之知其造詣問那箇
是無位真人婆應聲曰有一無位人六臂三
頭努力瞋一擘華山分兩路萬年流水不知
春琊印可之凡有僧至則曰兒兒僧擬議即
掩門佛燈珣和尚徃勘之婆如前所問珣曰
爺在甚處婆轉身拜露柱珣即􂎆倒曰將謂
有多少奇特便出婆蹶起曰兒兒來惜󲊛則
箇珣竟不顧安首座至婆問甚處來曰德山
婆曰德山泰乃老婆兒子曰婆是甚人兒子
婆曰被上座一問直得立地放尿。」
【
頌曰。
「　柳毅傳書只自知得便冝是落便冝親夫愛子都拋却痛惜深憐乞養兒(笑翁堪)」

「　驀劄相逢銕面皮渾家喪盡喚孩兒翻身獅子施牙爪猶落渠儂苐二機咦且道渠是阿誰(塗毒䇿)」
】

「臨安府徑山宗杲大慧普覺禪師(嗣圓悟)師
至天寧一日聞悟陞堂舉僧問雲門如何是
諸佛出身處門曰東山水上行若是天寧即
不然忽有人問如何是諸佛出身處只向他
道薰風自南來殿閣生微涼師於言下忽然
前後際斷。」
【
頌曰。
「　萬德不自有十身何處藏薰風生殿閣化日正舒長(石林鞏)」

「　諸佛東山水上行閒中無事日偏長薰風拂拂來無巳無意涼人人自涼(葛廬覃)」
】
「大慧因僧問心佛俱
忘時如何師曰賣扇老婆手遮日。」
【
頌曰。
「　賣扇老婆手遮日一種風流出當家說與途中未歸客何須向外喫波楂(月坡眀)」
】
「大慧後來
留古雲門菴學者雲集久之入閩結茅於長
樂洋嶼室中舉竹篦子問學者喚作竹篦則
觸不喚作竹篦則背不得下語不得無語從
之得法者十有三人。」
【
頌曰。
「　雲門舉起竹篦凡聖潛蹤匿跡金剛門外生嗔木馬廄中面赤(尼無着揔二)」

「　雲門舉起竹篦纔涉思惟蹉過只這背觸啇量老人巳是話墮徑山有箇竹篦直下別無道理佛殿厨屋三間穿過衲僧眼耳(福州清涼坦)」

「　三尺筠蛇口帶腥曾吞英特十三人塵蒙四壁籠燈黑老尾焦黃眼正瞋(竹屋簡)」
】
「平江𧆞丘紹隆禪師(嗣圓悟)初㕘
死心心問你是甚麼僧師曰行脚僧心曰你
是何處村僧行甚馿脚馬脚師曰廣南蠻道
甚麼何不高聲道心曰却有些衲僧氣息遂
留過夏。」
【
頌曰。
「　客裏謾牢落天涯多故人好懷無處寫舊話得重論殘雪未消石梅英先破春徘徊殊有約來此續芳塵(虛堂愚)」

「　觧后何期語笑新秋風松舘客邊身凭闌不話平生事到老相逢是別人(寶葉源)」
】
「安吉州道場
眀辯正堂禪師(嗣龍門遠)室中問學者蚯蚓
為甚麼化為百合。」
【
頌曰。
「　客舍并州巳十霜歸心日夜憶咸陽無端更渡桑乾水却憶并州是故鄉(圓極岑)」
】
「潭州大溈善果月菴禪師
嗣開福寧上堂奚仲造車一百輻拈却兩頭
除却軸以拄杖打圓相曰且莫錯認定盤星
卓一下下座。」
【
頌曰。
「　海神知貴不知價留與人
間光照夜碧眼胡僧笑點頭誰知用處無縫𦉑(月林觀)」

「　機輪轉處達者猶迷四維上下南北東西(無門開)」
】
「眀州天童曇華應菴禪師(嗣
𧆞立隆)示眾曰𥁞力道不得底句不在天台
定在南岳。」
【
頌曰。
「　相罵饒汝接觜相唾饒汝潑水驀然摸着蛇頭拍手囉囉哩哩(肯堂充)」

「　𦒿婆去後無消息病者憧憧日扣門百草自知無識者叢叢垂泣在籬根(虛堂愚)」
】
「應菴示眾
曰如世良馬見鞭影而行時佛照光和尚出
眾云見鞭影者非良馬師休去。」
【
頌曰。
「　疾𦦨過風第二頭不堪惆悵只堪愁一聲振鬣長鳴後萬馬皆瘖一戰𠬧(北澗簡)」
】
「眀州育王德
光佛照禪師號拙菴(嗣大慧)宋孝宗召對師
舉靈雲頌直至千今更不疑奏曰那裏是他
不疑處帝曰空手牽銕牛。」
【
頌曰。
「　万機之暇探禪宗中路寧堪憩六龍空手牽牛過天𨷂紫宸深在妙高峰(圭堂居士)」
】
「佛照因孝宗宣
問釋迦佛入山六年所成何事師對曰將謂
陛下忘却。」
【
頌曰。
「　六年勤苦竟何如為問君王記得無直下雖知難抵諱到頭終不受塗糊(北磵簡二)」

「　借婆衫子拜婆年監本起挑不上禪抉起玉龍轟霹靂眀星猶在九重天問處天左旋荅處地右轉太平無象眼頭寬雪山高映黃金殿(覺圓明)」

「　大根大器大熏修瞥轉
機輪向上頭万億斯年惟一佛雪山元不隔龍樓(石巖璉)」
】
「臨安府淨慈北磵蕳禪師(嗣
佛照)師示眾目前機摩竭令無法啇量一印
印定。」
【
頌曰。
「　當陽印定發光輝一對鴛鴦各自飛無法啇量曾不昧令行摩竭目前機(物初觀)」

「　行摩竭令顯全機無法啇量未是奇方象森羅都印定此中能有幾人知(仲方倫)」
】
「北磵
因四僧來㕘師云一人宗通病在內一人說
通病在外一人宗說俱通病在見聞一人觸
事不會東倒西擂且道誰是不會底。」
【
頌曰。
「　午牎危坐絕逢𨒦杵臼徐開隔竹聲一碗釅茶魔辟易䇿勛不戰屈人兵(物初觀)」

「　剛道宗通與說通俱通還昧古靈蹤誰知東倒又西擂却觧當堂作主翁(仲方倫)」

「　賔中全主主全賔四相同朝舊主人切忌自家分彼此使他容易別踈親(淨覺曇)」
】
「臨安府淨慈水菴師一
禪師(嗣佛智裕)室中問僧曰西天鬍子因甚
無鬚。」
【
頌曰。
「　癡人面前不可說夢鬍子無鬚惺惺懵懂(無門開)」

「　牧童失却破簑衣流落年深見者稀拈來搭在籬頭上引得烏鴉遶𣗳飛(獃堂定)」
】
「臨安府淨慈彥充肯堂禪師(嗣卍
菴顏)示眾曰觀方知彼去去者不至方草鞋
跟忽斷全身在帝鄉。」
【
頌曰。
「　孰謂觀方不在方纔開臭口便乖張行人要覔長安路不覺全
身在帝鄉(掩室開)」
】
「慶元府天童密菴咸傑
禪師(嗣應菴)應菴問如何是正法眼師遽荅
曰破沙盆庵頷之。」
【
頌曰。
「　五陵公子少年時得意春風躍馬蹄不惜黃金為彈子海棠花下打黃鸝(雙杉元)」

「　法眼拈來早自謾無端錯對破沙盆而今遍界難遮掩(殃害)藂林累子孫(掩室開)」

「　直甚破沙盆掀翻海岳昏頂門真箇瞎千古累兒孫(虛堂愚)」

「　白玉琢成泥彈子黃金鑄就銕崑崙千年滯貨無人買未免如今累子孫(大歇謙)」
】
「常州華藏伊菴有權禪師(嗣
無菴全)甞夜坐達旦行粥者至忌展鉢隣僧
以手觸之師感悟為偈曰黑漆崐崘把釣竿
古帆高掛下驚湍蘆花影裏弄明月引得盲
龜上釣舡。」
【
頌曰。
「　雲深江絕引帆孤可惜隣僧拽轉渠方信圓眀彈指事元來此語不傳虛(圭堂居士)」
】
「鎮江府焦山普濟禪寺或庵師
體禪師(嗣此菴元)因信齋葛知府問曰夫妻
二人相打通兒子作證且道證父即是證母
即是師曰小出大遇乃。」
【
頌曰。
「　八臂那吒三隻眼雙槌擂鼓轉舡頭巨鼇一吸滄溟竭宇宙風清四百州生死自憐同室􂕷因何中路隔関山一朝忽得親兒證趯􂎆方知盖覆難(雪堂行)」
】
「臨安府靈隱松源崇岳禪師(嗣密菴)
垂語曰大力量人因甚擡脚不起。」
【
頌曰。
「　沒量
大人擡脚不起眼瞎耳聾撒溺撒屎求生不生求死不死苦哉佛陁耶韓信臨朝底(朴翁銛)」

「　擡脚􂎆翻香水海低頭俯視四禪天一箇渾身無處着請續一句(無門開)」

「　力難擡起為君宣神駿何勞更着鞭一躍洞天三十六到時凡骨便成仙(虛堂愚)」
】
「松源垂語曰開口不
在舌頭上。」
【
頌曰。
「　開口不在舌頭上咬斷牙関供死狀莫教吞了大還丹命根難斷空惆悵(朴翁銛)」

「　含糊一世無分曉開口何嘗在舌頭萬古業風吹不𥁞又隨月色過羅浮(虛堂愚)」
】

「松源垂語曰眀眼衲僧因甚脚跟下紅􂅕線
不斷。」
【
頌曰。
「　大丈夫漢紅線不斷直饒親見松源敢保錯來批判(朴翁銛)」

「　脚跟不斷紅􂅕線棹臂乹坤自在行塞壑填溝無處着歸來依舊兩眉橫(虛堂愚)」
】
「松源示眾曰眀眼衲僧因甚
打失鼻孔有賊無贓。」
【
○頌曰。
「　殺人一萬損三千獨弄單提機不全萬頃滄波眀月夜一聲短笛釣魚舡(諾菴肈)」
】
「慶元路育王物初觀
禪師(嗣北磵)師示眾云過去如是如是見在
如是如是未來如是如是幸自可憐生無端
黃面老漢拈花金色頭陀微笑漏泄真機一
人傳虛萬人傳實雖然古人得親用親說到
行到豈是末流刻楮畫花彫蚶鏤蛤瞎學者
眼竪起拂子云無二無二分無別無斷故舉
頭鷂子過新羅。」
【
頌曰。
「　兜羅綿手舉花枝金色頭陀展咲眉末法師僧能委息只今那得異當時(仲方倫)」

「　拈花付法慶人天西竺真􂑆紹的傳綿密到今無間斷一枝深秀鄮峰顛(淨覺曇)」
】
「慶元府天童天目文禮禪師(嗣松源)
因虎維那㕘次師問汝名什麼曰智虎師退
身作怕勢虎擬議師便歸方丈。」
【
頌曰。
「　白浪堆中下一鈎錦鱗紅尾尚悠悠漁翁不計竿頭事笑入芦花万頃秋(石林鞏)」
】
「臨安府徑山
佛智晦機熈禪師(嗣物初)師在仰山示眾云
雲門道箇普字盡大地人不柰他何殊不知
他巳四稜塌地當時若與震威一喝待渠𢙣
發徐徐打箇問訊道莫恠觸忤好非圖救取
此老亦能振起雲門綱宗。」
【
頌曰。
「　山河大地非同別蟻子蛾蛘沒等差不用干戈更相待本來成現絕安排(仲方倫)」

「　正法眼問韶石普字酧最親切三乘五教文毫端上該攝驪龍打失夜明珠金剛腦後抽生銕(啇隱餘)」

「　僧來請問正法眼韶石單提(普字酧不露毫芒威凜凜掃清寰宇絕戈矛)(淨覺曇)」
】

「臨安府靈隱荊叟　玨禪師(嗣癡鈍)癡鈍室
中舉如何是佛師曰爛冬𤓰仍。」
【
頌曰。
「　如何是佛爛冬𤓰咬着冰霜透齒牙根蒂雖然無窖子一年一度一開花」

「　如何是佛爛冬𤓰銕額銅頭沒柰何万里鴻溝歸漢後八千人恨
一聲歌(獨木林)」
】
「金陵集慶龍翔廣智咲隱
訢禪師(嗣晦機熙)師在中天竺室中云􂎆著
頂𩕳上一着十方世界瓦觧冰消汝諸人向
甚處與山僧相見。」
【
頌曰。
「　佛祖頂𩕳上一着不属僧祇大刦修卷却娘生三寸舌片帆高掛海門秋(仲方倫)」
】
「廣智滿室示眾云身心一如
身外無餘大海水在󲊛鼻孔裏須彌山在󲊛
額角上一如底心在甚麼處。」
【
頌曰。
「　心不知心方合道色前不物始歸宗屋頭日照茶烟碧山脊風高𣗳葉紅(仲方倫)」
】
「蒲室廣智因僧㕘
次師曰鍾鳴鼓響為汝發機露柱燈籠為汝
作證因甚來這裏𦗟人處分僧無語師云老
僧罪過。」
【
頌曰。
「　鼓響鍾鳴為發機燈籠露柱咲掀眉若無舉鼎拔山力千里烏騅不易騎(仲方倫)」

「　壺中別有天莫認洞中仙本來成現事鵠白與烏玄(淨覺曇)」
】
「蒲室廣智室中舉百丈
野狐話對者多不契自云百丈野狐野狐百
丈埋向一坑伏惟尚享。」
【
頌曰。
「　浩浩叢林話野狐落他昧處便偏枯禹門一躍成龍去誰復當機問有無(仲方倫)」

「　百丈當時少見機兒孫多是乱針錐一坑埋却渾閑事盖代功高更是誰(淨覺曇)」
】
「臨安府徑山石溪心月佛海
禪師(嗣掩室開)僧問如何是佛師曰矮子看
戲。」
【
頌曰。
「　巍巍文六紫金容百戲塲中有變通
矮子看來眉卓竪銕鎚無孔舞春風(葛廬覃)」
】

「演梵善世利國崇教大禪師淨覺曇和尚(嗣
廣智)師在天界示眾舉長慶云緫似今日老
胡有望保福云緫似今日老胡絕望師云老
胡有望亦須吐却老胡絕望也且罷休畢竟
今日事作麼生良久云有暇却與諸人拈出。」

【頌曰。
「　平展機籌不用誇抑揚元属當行家曹溪波浪如相似安得兒孫若稻麻(中峰戒)」
】

「徑山虛堂智愚禪師(嗣運菴岩)垂語曰巳眼
未眀底因甚麼將虛空作布袴着畫地為牢
因甚透者箇不過入海筭沙底因甚向針鋒
頭上翹足。」
【
頌曰。
「　縫却虛空筭盡沙針頭畫地是生涯改頭換面無人見幾度春風吹落花(閑極雲)」

「　觧把虛空作袴單地牢畫出透還難針鋒頭上翹雙足猶對春風話嵗寒(葛廬覃)」
】

  
  * 未詳承嗣一十一人　機緣一十八則

「樓子和尚因從街市過經酒樓下偶整襪帶
少住聞樓上人唱曲云󲊛既無心我便休聊
聞忽然大悟從此號樓子○出長慶巘禪師
注楞嚴經說文。」
【
頌曰。
「　唱歌樓上語風流󲊛既無心我也休打着奴奴心裏事平生恩愛冷啾啾(慈受深)」

「　偶聞清唱發高樓󲊛若無心我也休直下狂心能頓歇從茲演若不迷頭(本覺一)」

「　󲊛既無心我也休此身無喜亦無憂飢
來喫飯困來睡花落從教逐水流(寶峯明)」

「　󲊛若無心我也休鴛鴦帳裏懶擡頭家童為問深深意笑指紗窓月正秋(寶華鑑)」

「　因過花街賣酒樓忽聞語唱惹離愁利刀剪断紅􂅕線󲊛若無心我也休(㑃堂仁)」
】
「杜順和尚法身
頌懷州牛喫禾益州馬腹脹天下覔醫人灸
猪左膊上。」
【
頌曰。
「　古德法身頌𥧌語熱𡱰沸若學唱巴歌須是自伶俐(大溈智)」

「　一雨一陰風未和春從不快裏消磨桃花暗已隨流水空使劉郎惆悵多(心聞賁)」

「　也好咲也堪悲耳朵元來兩片皮(松源岳)」
】
「月氏國王聞罽賔國祇
夜多尊者有大名稱與羣臣徃彼國禮見問
法王至彼修敬巳畢乃請開演者曰大王來
時好道今去亦如來時王乃歎伏。」
【
頌曰。
「　至簡至易最尊最貴徃還千聖頂𩕳頭世出世間不思議彈指圓成八万門一超直入如來地(圓悟勤)」
】
「西天有一外道索馬鳴祖師論義集
國王大臣并及四眾俱會論場馬鳴云汝義
以何為宗外道云凢有言說我皆能破馬鳴
乃指國王云當今國土康寧大王長壽請汝
破之外道屈伏。」
【
頌曰。
「　六師不正起干戈自謂無能柰我何九十六宗令結舌不消一曲太平歌(本覺一)」
】
「昔有老宿一夏並不為師僧說
話有僧自歎曰我只與麼空過一夏不敢望
和尚說佛法得聞正因兩字也得老宿聊聞
曰闍𥟖莫𧬊速若論正因一字也無道了乃
扣齒曰適來無端與麼道隣壁有老宿聞得
乃曰好一釜菱被兩顆鼠糞污却。」
【
頌曰。
「　一夏調和一釜羮傳巖猶未許爭衡莫言污了無人見隣壁禪翁隻眼明(正覺逸)」

「　長夏無別趣調和羹一釜滋味頗馨香剛地成點污口是禍之門舌是斬身斧陪却三斤銕只因看錮鏴(慈受深)」

「　泠泠寒溜潓秋壑纔會滄溟便汎舟見說許由曾洗耳可憐巢父更鞭牛(虛堂愚)」
】
「潭州茶陵郁山主不曾行脚因廬山有
化士至論及宗門中事教令看僧問法燈百
尺竿頭如何進步法燈曰噁凡三年一日乘
馿度橋一􂎆橋板而墮忽然大悟遂有頌曰
我有神珠一顆久被諸塵封鎻今朝塵盡光
生照見山河萬朵因此更不遊方。」
【
頌曰。
「　百尺竿頭曾進步溪橋一􂎆沒山河從茲不出茶川上吟嘯無非邏哩囉(白雲端)」

「　進步竿頭􂎆斷橋太虛凸處水天凹古今喫𨈀知多少不似闍𥠖這一交(北磵簡)」

「　失脚溪橋兩眼枯錯將魚目作眀珠直饒塵𥁞光生也照破山河夢見無(無凖範)」

「　拾得眀珠笑口開謂言塵𥁞轉塵埃若無直下承當分孤負馿兒一來(介石朋)」

「　百尺竿頭話最親一交橋断絕纖塵
死中得活珠離蚌甘作馿前馬後人(無門開)」


「　溪橋馿子失脚處百尺竿頭進步時頂踵一時都換了依然只是郁闍𥠖(石溪月)」

「　一攧成狼藉茶川路轉迂却將泥彈子認作夜明珠(葛廬覃)」
】
「昔二庵主旬日後相見上庵主曰
許多時在什麼處下庵主曰在庵裏造箇無
縫塔上庵主曰某甲也要造一箇就兄借樣
子得麼下庵主曰何不早道恰被借去了。」
【
頌
曰。
「　無縫塔子樣兩手擡不起被人借將去至今尋未已尋未巳天上人間知幾幾(月菴果)」


「　恰好被人借去了莫言隣舍不通容團圝無縫難安茟只抹烟雲一兩重(石林鞏)」
】

「昔有古德一日不赴堂侍者請赴堂德曰我
今日在莊上喫油糍飽者曰和尚不曾出入
德曰汝去問莊主者方出門忽見莊主歸謝
和尚到莊喫油糍(或作鵝湖孚和尚○或作南泉)。」
【
頌曰。
「　近在口皮邊遠過河沙國世間多少人不得油糍喫(鼓山珪)」

「　和尚不赴堂莊主謝臨屈一字入公門九牛車不出(徑山杲)」

「　江南江北勿同倫疑了還疑笑殺人誰信一盤油煠底古今塞斷是非門(雪堂行)」

「　熱糍盪口成痕跡糍冷令人便動脾何似且拈安一處家常茶飯但隨時(照堂一)」

「　背眾喫油糍對人誇好手潦倒不識羞抵死揚家醜(應菴華)」

「　喫了油糍不赴
齋莊師特特謝師來千山萬水俱尋徧􂎆破芒鞋眼未開(𡰱無著緫)」

「　古德何曾動口皮喫油糍飽幾人知而今冷地思量着暗寫愁膓寄與誰(肯堂充)」
】
「古德因僧問年窮嵗𥁞時
如何德曰東村王老夜燒錢。」
【
頌曰。
「　目前無異路信手斫方圓眉毛橫眼上鼻孔大頭懸(空叟印)」

「　年窮王老夜燒錢斷送難逢下水舡懵底不知身到岸隨他寒暑謾推遷(遯庵演)」

「　問來荅去有來源一句全該遍大千歲𥁞年窮窮底事東村王老夜燒錢(蕳翁敬)」

「　春風陌上郎得錢隨手使貨物忽相當撞着恰却子(雪巖欽)」
】
「古德因僧問生死以何為舟航德曰
年𥁞不燒錢。」
【
頌曰。
「　年𥁞不燒錢鼠􂕷被蛇穿直饒玄會得對面隔西天(曹源生)」
】
「古德因
僧問年窮嵗𥁞時如何德曰家家盡看野狐
兒。」
【
頌曰。
「　家家盡看野狐兒銕笛橫拈撩乱吹吹罷不知何處去夕陽巳掛柳梢西(松源岳)」


「　家家盡看野狐兒見者雖多識者稀百恠千妖俱掃跡春風巳到萬年枝(晦叟光)」
】
「古德
問僧曰何不看經曰不識字德曰何不問人
僧展手曰是什麼字德無對。」
【
頌曰。
「　袖中寶劒磨星斗肘後靈符照八方撥轉目前関捩子從教天下竟茫茫(誰菴演)」

「　鶴立蛇行勢不󲊛五天梵字鬼神愁孔門弟子無人識碧眼胡
僧笑點頭(六岩)」
】
「宋太宗皇帝因夢神
人勸發菩提心次日問廷臣菩提心作麼生
發羣臣無對。

雪竇代云實為古今罕聞
別峰印代荅云王言如􂅕其出如綸。」
【
頌曰。
「　菩提妙心作麼發曰應万機元不差回首瞥然輕覷着大千沙界是皇家(松源岳)」

「　萬里謳歌聖化成條風磈雨樂樵耕不因嵩岳三呼後無象誰知真太平(雙杉元)」

「　菩提心發不為難只在君王一念閒聖聖相傳皆一揆綿綿國祚泰山安(辛菴儔)」
】
「太宗問僧近離甚處曰
臥雲菴帝曰臥雲深處不朝天因甚到此僧
無對。

雪竇代云難逃至化。」
【
頌曰。
「　試問臥雲深處客不知何以荅昇平蕩然至化難逃避萬里堯天一點雲(北磵蕳)」
】
「太宗因僧朝見
奏云陛下還記得麼帝曰甚處相見曰靈山
一別直至如今帝曰以何為驗僧無語。

雪
竇代云貧道得得而來。」
【
頌曰。
「　靈山一別二千年聖世重逢豈偶然細掬清泉揩老眼撥開雲霧見青天(石溪月)」
】
「太宗一日擎起鉢問
丞相王隨曰既是大𢈔嶺頭提不起為甚麼
却在寡人手裏隨無對慈眀圓代云陛下有
力。」
【
頌曰。
「　大地𠬧歸掌握間鉢盂擎起有何難箇中消息憑誰委秋水秋雲秋夜寒(雲衲慶)」
】

「錢塘鎮使在界上為鎮將凡見僧便問若相
契即留止宿一日因二僧至遂問近離甚處
曰江西馬大師處使曰馬大師有什麼方便
曰道即心是佛便被揖出又有二僧到亦如
前問僧曰非心非佛又被揖出。」
【
頌曰。
「　是是非非俱請出巍巍萬仞如壁立平生心膽向人傾相識還如不相識(無際派)」

「　碧油幢下立功勛韜畧雙全獨見君一自赤心來報國邊頭刁斗不曾聞(虛堂愚)」
】
「昔有一婆供養一菴
主經二十餘年甞令一二八女子送飯給侍
一日令女子抱定云正當與麼時如何庵主
曰枯木倚寒巖三春無暖氣女歸舉似婆婆
曰我二十年只供養得箇俗漢遂趂出放火
燒却菴。」
【
頌曰。
「　不見人斑見虎斑筭來莫願見人斑虎斑見後通回避唯見人斑避最難(或菴體)」

「　鉄壁迸開雲片片黑山輥出月團團就中眀暗相陵處天外出頭誰觧看(虛堂愚)」

「　貧人常妬富富者不欺貧莫信直中直須防人不仁(閑極雲)」

「　二十年來不具眼茆菴燒却是徒為三春暖氣無多子真安之言亦可師(橫川珙)」
】

青蓮瞬視金色咲微師承肈茲密著少林華
敷神光印受世係由是彌彰雖枝派之有殊
分然機用之無二致或縱𡙸而破古人之幽
鍵或捭闔而發後學之靈樞大用現前纖塵
不立四句獨超於言外万法俱泯於聲先玉
振禪宗珠聯祖城流通雖遠選擇未純識者
尚譏况於後乎錢塘魯庵會公孤標拔俗積
行熏心遐扣祖機深染法味采機緣而補前
缺綴頌古而入新刊通集後先洞照今古用
心亦閎矣謹遣清侶躬索後題慚窺管而見
微聊濡毫而塞請延。

祐戊午季夏徑山希陵
題

宗門中有一千七伯則公案名之今古又曰
長物言之則污人唇齒置之則廻避無門句
句王轉珠廻字字冰銷瓦觧歷代宗匠頌之
未免畫蛇添足寶鑑師編緝於前魯菴公增
𠬧於後贓證分眀不勞再勘中間一處誵訛
具眼衲僧必能辨白。

靈隱淳朋拜書

禪宗頌古聮珠通集卷第二十一

永樂二年甲申夏五月命工補刊謹識