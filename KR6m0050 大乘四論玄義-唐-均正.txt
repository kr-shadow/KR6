#+TITLE: 大乘四論玄義-唐-均正
#+DATE: 2018-05-12 10:24:26
#+SOURCE: github.com/kanripo/KR6m0050 master c77953f5                


* 無依無得大乘四論玄義記目次


  
  * 卷第一
  
  * 十地義(闕文)
  * 卷第二
  
  * 第二明斷伏義
  
  * 一明斷伏(一明斷伏　二論修行　三辨得失)
  * 二論雜問答
  * 料簡第三明時節劫數
  * 金剛心義
  
  * 一明大意
  * 二釋名
  * 三明出體
  * 四料簡
  * 卷第三　卷第四
  
  * 闕文
  * 卷第五
  
  * 二諦義
  
  * 一明大意
  * 二明釋名
  * 三論立名
  * 四明有無
  * 五辨觀行
  * 六論相即
  * 七明體相
  * 八辨絕名(闕文)
  * 九明攝法(闕文)
  * 十明同異(闕文)
  * 卷第六
  
  * 感應義
  
  * 一大意
  * 二釋名
  * 三明體相
  * 四廣料簡
  * 卷第七
  
  * 佛性義
  
  * 一明大意
  * 二論釋名
  * 三辨體相
  * 四廣料簡(一辨宗途二明證中道為佛性體)
  * 卷第八(疑卷頭有闕文)
  
  * (三論尋經佛性名　四明本始有義　五辨內外有無　六論見不見佛性　七料簡　八會釋)
  * 卷第九
  
  * 二智義
  
  * 一大意
  * 二論釋名
  * 三體相
  * 四辨料簡(一辨料簡　二論須彌入芥子　三明斷伏)
  * 卷第十(或卷第十二歟)
  
  * 三乘義
  
  * 一釋名
  * 二體相
  * 三廣料簡
  * 四明五乘
  * 莊嚴義
  
  * 一明釋名
  * 二出體相
  * 三廣料簡
  * 三位義
  
  * 一釋名
  * 二體相
  * 三料簡


無依無得大乘四論玄義記目次(終)No. 784
無依無得大乘四論玄義記卷第二


第二明斷伏義有兩。一明斷伏。二論雜問答。

第一明斷伏有三。一明斷伏。二論脩行。三辨得失。

第一明斷伏義。略如夢覺義中釋也。今約地明之。
十地義成實論師。推與莊嚴家也。周齊二國。盛明十
地義。此義從來雖盛明之。復後時菩提勒那兩三藏
來。飜十地論。功用由兩師也。今成實論。釋十地斷伏
義不同。一莊嚴家云。所伏之或。略有四種。一者見
諦或。二者思惟。三者習氣。四者無知也。於此四惑。分
為十品。見論或為三。謂上中下品。從多為言。以上品
生地獄。中品招畜生。下品墮鬼神。如論說也。以思惟
為三品。即繫三界。欲愛住地以為上品。色愛住地以
為中品。有愛住地以為下品也。此三界思惟繫地。必
異不同也。見諦􂲮拾三塗。是從多說之也。習氣是見
思之餘殘。故不須分別。合為一分也。無明住地其力
最強。能鄣深行。斷之最久。且約事相分為三別。謂色
塵無知。以為上品。心難無知。以為中品。集起無知。以
為下品。誠論三無知。牙有麤細。今以從多遂事故。如
向說也。於四分中。開為十品。亦十階伏之。第一地前。
前十心伏見諦上品。第二中十心伏見諦中品。第三
後十心伏見諦下品。第四初地伏欲界思惟。第五二
地伏色界思惟。第六三地伏無色界思惟。第七四
地。能伏餘習氣。第八五地伏色塵無知。第九六地伏
心難無知。第十七地伏集起無知也。所以必論於地
前伏見諦惑盡者。從凡成聖。此事良難。見諦違聖道。
若伏此惑巳。句可入聖位。如其未邊。不容得道也。斷
道亦十階。初地斷見諦上品。二地斷見諦中品。三地
斷見諦下品。四地斷欲界思惟。五地斷色界思惟。六
地斷無色思惟。七地斷習氣。八地斷色塵無知。九地
斷心難無知。十地斷集起無知。引大亮師釋生生中
云。三住見諦盡。四住欲界思惟盡也。開善等云。六地
之末必與羅漢齊功。故無色結盡。如瓔珞經意也。又
即知五地色界思惟盡也。莊嚴家云。十住論云。初地
見惑盡者。此意正言能斷見諦。不言都盡也。如須陀
洹得見諦盡必至涅槃。以譬初地得生佛家。故生觀
喜。少分為喻。不言初地見諦都盡也。如十住論中。亦
以初地巳斷三界思惟。可令初地思惟都盡耶。故知
言斷諦縛而未盡也。又云別相與無知有別故。習氣
必麤。無知必細。麤則先除。細則後斷。八地巳上。正斷
無知。則知習氣於七地中盡也。故彼云。從初地至七
地。則能伏能斷者。初地斷欲界見諦。兼伏欲界思惟。
二地正斷色界見諦。兼伏色界思惟。三地正斷無色
界見諦。兼伏無色界思惟。四地正斷欲愛住地。即玄
伏三界外無明恒沙上煩惱。五地正斷色愛住地。充
伏色塵無知。六地正斷有愛住地。即充伏心難無知。
七地正斷習氣。即充伏色心集起也。從初地至七地。
亦斷亦伏。從八地巳上。只斷而不伏。餘句可尋也。二
少莊嚴龍光傳開善義。或云三地斷見惑盡。或云初
地斷見惑盡。而多用初地盡。故開善問從報恩等。依
瓔珞經云。初地菩薩斷見諦惑故。十地論亦云。初地
見諦惑盡也。二地菩薩斷人中煩惱。三地菩薩斷
天上煩惱。四地菩薩斷三禪巳下煩惱。五地菩薩斷
三空巳下煩惱。六地菩薩斷非相非非相煩惱。故五
住惑中後四住地惑。亦薀在其中。是舊意。彼云四住
惑與見思惑。無別異體。大小兩乘名為異耳。抧薗寺
槁法師義宗。五住地惑並是總癡惑也。又古舊相傳。
取瓔珞經意。羅漢與六地齊功也。七地巳上義家云。
恒沙上煩惱等。五種習氣。九品無知。總癡九品含在
中也。若三十心菩薩。伏相惑煩惱。亦得言斷。報因力
與鄣解力習因力滅也。故大經迦葉品云。住忍法時。
斷無量三惡道報。當知不從智緣而滅也。又伏義解
不同。一云如𧂐伏也。二云如魚鱗伏也。三報恩云。必
須品品各各相飜伏也。初地菩薩斷見惑而不伏。而
望思惟惑。亦伏義也。二地菩薩巳上至十地菩薩巳
下。亦伏亦斷。金剛心菩薩伏而不斷。佛果斷而不伏
也。若解與惑相對辨者。六地巳下如前說也。伹四住
地惑。見諦惑。三界思惟惑。依五九品無知者。四九品
三種各各一除道𥞋也。於七地巳上所斷伏惑。亦有
三種性不同。一總癡無明住地九品。二無知九品。三
習氣九品。此三種性一除道所斷伏也。洹沙上色塵
等五種。即是無明無知習氣性收之。所以只立三種
性。若名目論之四種也。若斷伏者。七地斷恒沙上煩
惱。則伏色塵無知。八地正斷色塵無知。則伏心難無
知。九地正斷心難無知。則伏集起無知。十地正斷集
起無知。則伏無始無明也。餘二種薀在其中也。問習
氣是見思之餘氣。安得與無明住地無知齊輕重耶。
彼答有漏凡夫所起尚輕。三乘聖人所起習餘氣安
(在其中也)得重耶。問如十住論。初地巳斷三界思惟。安言二三
地巳去始斷耶。答如云因滅故果忘。以因收果。遠義
明之。非品扶相飜也。大乘明義。斷伏數種勢。自有人。
於凡夫時。無量劫心樂經學無所得大乘人。或於假
位中。無數劫中。學無所得人一人中觀心意洗。即是
如經云。一念相應慧。斷無量煩惱及習。若爾何只斷
三界思惟耶。今大乘意望彼兩種斷伏。亦是傍經論
中語說之。而彼心意存故終不離斷常宗。故被破也。
故大乘明義。或一種􂲯戾根緣。或樂多功德根緣。開
之得言發心十住明伏。初地巳上斷也。若無量劫學
無所得利根之緣。未必須兩種開之。故如菩薩頭陀
云。最上利根者。不出生死。亦不入涅槃。又經云我成
佛時。無三寶名字等也。又依經論中。對除明義。亦有
兩種。一功德門明之。如施伏慳乃至定伏亂也。二者
就智慧門明之。正見伏耶見。乃至觀因緣能伏癡等。
不二而二。約假上假名說之也。又約功德門。伏枝條。
不伏根本相惑也。就觀門。習學空無所有。則能伏根
本。枝條自忘之。是無名相假名說也。又一往分門明
義。習空慧能伏相惑。此則必次第從重至輕。無有中
間不次第。如十地義從淺至深也。而約有中別知及
諸功德行。此則造心行各起更牙深淺。如施行巳深
定行則淺等也。或可觀理則深觀事猶淺也。別行門
戶既不同故。更牙同起。亦可於行自有階級淺深。從
下至中至上也。故大論云。有上中下。下下下中下上。
中下中中中上。上下上中上上也。又如大經云。拔木
與浣衣譬等也。經云從散心入初禪。從初禪入二禪。
乃至入滅定。從滅定出非想定。非想定出非用處定。
如是次第下出散心。如是次第入出也。又經論云。從
散心入二禪。從二禪。入第四禪。如是間次超入滅定。
出定亦如是。間次超出滅定。復有順逆超出入。種種
行。定行既如斯多種者。餘諸行類亦然也。雖不二而
二。開之無量門。如空中書也。無有蹤迹。但假名名字
耳。無空行異於有行。無有行異於空行。無入別出。無
出別入。無超異順異超等不同。地攝兩論。成毗二家
等。有定處所也。利根者遇一華一草一色一香一光
明。即能斷伏無量煩惱。聞飯香亦悟無生也。故華嚴
經云。一中解無量。無量中解一。如是展轉生。非亦實
智者。無所畏也。何必須次第門與超順門等耶。又必
須善智識境智等。然改境智萬法無有二相。如有不
有無不無。畢竟清淨。即是斷伏義。於此中。畢竟清淨。
名為斷義。於中昧者名為伏也。故大品經云。一念相
應慧斷無量煩惱及習也。無得大乘。斷伏義者。功而
明之。反觀自心。心非心。畢竟清淨。四句五句不可得。
有何煩惱係屬於心。何有心能係煩惱。故無量義經
云。心意識巳也。故大品經相行品云。行亦不受。不行
亦不受。行不行亦不受。非行非不行亦不受。不受亦
不受也。三慧品亦云。若心心數法不行故行般若波
羅蜜。又品云。如是須菩提。菩薩摩訶薩。行般若波羅
蜜。如佛所化人行也。菩薩頭陀經云。照明菩薩問心王
菩薩云。觀煩惱性內度脫眾生。其相可解。外法云何。
心王菩薩答。內外法不異。雖彼不異。要先觀內。一煩
惱淨。眾多亦淨。何以故爾。內是外之根本。眾聖之源。
得斯妙法。法度眾生。眾生無盡。佛身無盡。眾生無邊。
佛身亦無邊。眾生性即是虗空性。虗空性即是佛性
也。又彼經云。心為毒虫。大乘法杖。鞭於心毒虫。內外
清淨也。華嚴經云。無心於彼此。而能充一切。往往經
云。無心意也。維摩經云。譬如幻化人。為幻化人說法。
當違是意而為說法也。中論成壞品云。若有所受法
皆是斷常也。又一切大乘經常云。舉幻化人說法之
意。顯於聖人無心也。地攝與成毗四家義宗。一向不
得如幻化人行行。何以故爾。彼地攝論等。含意識與
阿梨耶識。成論等含六識故。不同幻化人說法也。一
家意。一往麁論現起解斷成就惑。若功而論之。現起
觀斷現起心。此心四句盡淨。即巳現起心。即成就或
隨巳也。不同有所得家等。煩惱雖去。而有淨心體􂲰
在至佛也。故彼師等引夫人經云。不思議<img:>智慧斷
一切煩惱藏。此文證唯<img:>解斷惑也。今大乘宗一往
論之。亦有此義。而要論之者。空有兩境。智雙盡淨。名
為空智。斷一切煩惱藏也。故一家宗假伏中斷。中伏
假斷。中假俱斷。中假俱伏。亦得言。有解伏空解斷。有
解斷空解伏。空有俱斷。空有俱伏。至而論之。假空有
斷伏。中即乖斷恒伏。何故爾。解惑相除。正是假故。而
前論四句者。一往開中假相也。問前云。若利根者。一
華一草等。亦得是斷伏者。十信三十心等。亦得言名
斷耶。答二而不二明之。如經云。初發心菩薩等三世
諸佛者。發心亦得言斷伏。三十心亦同斷伏。初地巳
上皆然也。但初發心者。從凡以來。始向入畢竟不二
心。名為發心也。伏心者。折有不有。折無不無。屈折動
轉。無所平於有無等相。名為伏心也。斷心者。逈出有
無等盡淨。離四句百非。名為斷也。此意正歆相除。兩
相相望。故就假明也。若爾向入不二名為發心。屈折
平相。而未明不都淨者。名為伏心。永淨者名為斷心
也。故一家云。一往大意斷伏雖如此。經論中有四種
名目。解惑相番相對論之。如正使見論與思惟二種。
麤煩惱惑。於任十信斷意。從中發心巳上。至六地巳
下。斷見思家習氣煩惱惑也。從七地巳上。至第十地
巳下。斷二種無知惑也。故瓔珞經云。六地菩薩。即非
想想慧煩惱。又第七地經論多云。遠離三界。故言遠
行地。所以如此者。見思有二種。一正使見思。二習氣
見思惑也。論師云。習氣別無知總癡無知。三種品帙
齊輕。故一除道所除。今論不然。寧得無知同習氣輕
耶。如身子等惡口與忽忽無知同品耶。問開善等諸
師。約世法與若忍。道種終心與初地初心。解惑相並
不相並。解不同。一開善舊相傳云。解生惑滅一時。而
同言解生故惑滅。不得言惑滅故解生也。此解最儜。
汝見諦上品惑。必在世法心邊。若忍明解心邊。終不
帶上品惑。那得言解生時是上品惑滅。明同時釋耶。
又汝言惑滅之語。目無目有。終是目有是惑有。向誚
無時。不得與明解同時。如源品無明是佛斤斷無明。
此無品無明。只得言金剛心斤帶。不得言是佛心斤
帶。金剛心是前念。佛心是後念。那得同時。故解生時
是惑滅時。此釋太無所以也。此義既然。為􂲱最後望
初地。類此責之也。二報恩云。解生與惑滅。決定不得
同時。只得言惑滅故解生。若爾惑滅當世法時。解生
當次念苦忍時。故引釋論云。福將生時罪滅也。又正
類因滅故果生等也。此師於彼􂲲宗。大勝前解。而終
不離即常有斤同。汝解未有時。寧得惑滅於前耶。若
爾此惑即不須除道。亦非相對除。什難則無量也。今
謂具如前說。如成論師云。同時不同時忘法了悟。畢
竟非時非不時。名為斷伏。何處解與惑有南斗。明同
時不同時也。問若然者都不論同時與前後時耶。答
不二而二。開之有二。一依釋論云。福充將生時罪滅
者。名字同惑滅故解生。義理應然也。二由解起故惑
滅。若解不生。惑則不滅故也。雖爾若解惑於却蒙。於
無名相中假名相說。就假用明之。又成論等。有門同
宗。以解即惑。必是現起。前解斷成就惑。今則現起解
斷現起或。亦同言現起解。除成就惑義也。若悟中時
非解非惑。而亦得言非解非惑。了悟非解非惑故。名
為中即者。亦有此義也。問前云中假皆斷等四句相
違耶。答彼四句明者。為彈片常途一向云。真斷假不
斷故爾。若不二而二開者。從淺入深。一往相斷伏就
假明之。若通而明之。四句如前也。此義後金剛心中
具釋之也。又論師開善云。於五方便與三十心中。緣
境前後釋不同。法師在東山時釋云。並緣虗假理也。
中出陽洲時云。緣真不秤緣。近臨死時定云。是緣虗
假理。何以故。故論四無礙智品云。外人問何者近法
位世諦知。論主答云。望燸頂法中是也。又論三三昧
品云。共分脩者。脩定脩慧。是世間三昧。世在燸頂法
中是也。聖正三昧者。入法位即是若忍巳上是也。故
知五方便與三十心。並緣虗任理境也。虗假理即是
世諦故也。彼宗若緣真境。出緣虗假理。解進不斷。退
不伏。何者被導心行故也。若緣虗假理者。則伏亦得
言斷。如報因業牙滅故也。今大乘明義。具如前釋。於
真俗並得斷伏。非真非俗。亦得言斷伏。若畢意淨者。
有何斷伏耶。於假名方便開。則無往不得說也。論師
等舊云。世諦􂲳法觀。以有解入空。若得空解現前。名
為真法觀。則名為空解。若以空出有。名為世諦觀。即
名為有解。向者若無空解導有解。有解即觸境生着。
若從空出有。空解導不令着境。知世諦三假七灾虗
任故。即不生着排俗入真。即是有解資空解。從空出
有。即是空解導有解。空解即是空慧。有解即是方便
慧。彼宗有解終異於空解。空解終異於有解。有方便
無實慧。此方便亦被縛。有空無方便。此空亦被縛。如
是縛。若爾豈是能斷伏耶。今謂須依經。先以定動。然
後慧拔。因緣假名伏。假名因緣斷。故先以假破性。次
因緣破任。如此即是根本清淨。即須中假度之。空是
有空。有是空有。生是滅生。滅是生滅。若如此者。捶盪
動轉。則名為伏道。空非空空。有非有有。生滅非滅。滅
生。非生非滅。非空非有。此即是斷惑㝡初入道之方
法也。又一家作十鄣者。初地斷凡夫我相鄣。二地斷
眾生身耶門鄣。三地斷無明暗相鄣。四地斷解法慢
鄣。五地即身淨我慢鄣。六地斷微煩惱鄣。七地斷微
細集鄣。八地斷除無相有行鄣。九地斷不能利益一
切眾生鄣。十地斷一切諸法不自在鄣也。十地對十
鄣。明之斷二十無明者。初地斷凡夫我相鄣。即斷二
種無明。一者鄣一切法無明。二者潤三惡道無明也。
問何意初地菩薩斷除凡夫我相鄣耶。答若是道種
終心菩薩。猶有習氣。即雖二種我見。亦名生法二我
也。問生法二空同論師意耶。答大異。大乘明義二諦
並是生空。何者。二諦並是假故。若法空者。即是中道
正法為法空也。若登初地。即能除麁習。即離我見得
真生法二空。故言除凡夫習我相鄣入真聖位也。一
往明之。初地斷二種無明。除凡夫我相鄣。而初地斷
伏。實是無量。何正斷二種無明。除凡夫我相鄣。此是
編舉一方為語耳。問初地何意斷凡夫我相鄣耶。答
地前得道種終心。所以猒生死欣樂涅槃。捨生死之過。
更求出離之樂。良計有我氣故爾。無我氣故。脩禪等
諸行。安我置好處。猶我相氣故。名為凡夫我也。明初
地則斷即離我見。得空無我真觀。即名為真聖位也。
他家云。有此空無我理。可會之境。今則不爾。向者未
悟。猶言有我。今悟不見外其所見云我。故言無我。何
得別無我理可會耶。見即向見有我。名之為惑。今悟
我無我。此即為伏。即是斷只名伏為斷。何處更別斷
伏可得耶。約位明之。道種終心。未離五怖畏。只猶計
我氣未洗盡。故有怖畏。今初地既得真空無我慧。不
見有我可得。故離五怖畏名真菩薩也。問前明十鄣
出何經論耳。答出相續解脫經云。斷二十二愚心也。
初地斷二愚。乃至十地斷二十愚。一地斷二愚。即唯
為十障也。㝡後兩愚即等學地所斷。故經云。二十二
愚。凡十地能過也。二十二愚者。一眾生及法計者愚。
二惡趣煩惱愚。三微細犯戒愚。四種<img:>愚。五欲愛愚。
六滿足聞持愚。七正受愛愚。八法愛愚。九向生死背
思惟愚。十向涅槃背思惟愚。十一諸行生愚。十二諸行
相愚。十三微細相愚。十四方便思惟愚。十五微發愚。
十六相自在愚。十七無量陀羅尼無量字句上上知
慧愚。十八樂說自在愚。十九神通愚。二十微細秘密
愚。二十一爾炎正受微細愚。二十二鄣閇愚也。問論
師云。五方便與三十心等解所含相惑。故緣真不秤。
今大乘亦同此說不。答並不同也。今只出諸師說不
同也。一南㵎云。非想九品相惑。入似解體也。而非想
第九品相。是界外煩惱故。世第一法相。是界外無漏
所斷也。今謂此意非小義宗。若爾第一法解體。無有
被朵義也。二莊嚴云。見諦上品相惑既被伏故。以第
二品巳上相惑。並得入似解體義也。三法雲報恩龍
光。傳開善義云。非相九品相惑。與五方便三十心。似
解體相惑齊。若爾無間第一法。解體相惑。與非相第
九品相惑恰齊。何者。非想第九品相惑。是起相之始。
第一法相是相盡之終。始則從輕向重。終即從重向
輕。故二處齊也。小乘明義。既始此雖彼大乘明義。解
惑類此皆然也。今大乘明義即不然。無惑入解。無解
含惑。但假名名字開為解惑。惑解因緣也。若未淨了
悟為含惑。畢竟了悟時名為勉相惑。何處別有解體。
而含相惑體。故不秤緣耶。今無得宗明之。彼智慧等。
並是無明。故須洗除也。

第二論脩行。脩行門。成實論師釋不同。莊嚴聞脩
功德。有十重。三十心中。初十心脩初地功德。於中十
心。脩二地功德。後於十心脩三地功德。於初地中。脩
四地功德。於二地中。脩五地功德。三地中脩六地功
德。於四地中脩七地功德。於五地中脩八地功德。於
六地中脩九地功德。於七地中脩十地功德也。此是
約階級略言。次第然之。亦不全如之。何者正以空解
為成地之要。所脩功德。未必次二行相隨故。如地前
巳脩十二門禪。三地後脩此法。則成無定定門。如之
餘行類亦然也。今謂未必然之。如八九十三地中。何
不脩功德耶。若言念念空有並觀者。即是脩功德智
慧。何必言五六七三地中。脩八九十功德配之耶。開
善門徒云。空有兩行齊進。只有有行長一品。所以金
剛心菩薩。有中萬行等佛。未有空智一品。故名為等
覺佛也。問初地菩薩三十心所伏惑斷却者。何德二
行只長一品行。答彼云小乘不了教明義。於十五心
中不出觀。彼大乘明義。初功品品中。出觀脩萬行故。
終長一品而巳也。伹須深功德資發初地空慧故。其
所脩品品多深也。今大乘明義。具有四句。有解多與
深。而空解上與淺。空解多與深。而有解小與淺。有解
具有多小淺深。空解無多小深淺也。如一中解無量。
量量中解一。但一中解無量等。約有行空行開者也。
但一往宗途明之。有行多功德資發空行也。若約多
根性論之。如單複中假出入無定也。開善云。空行長
深一品。故無明住地佛菩提智行斷。如夫人經中說
也。問定行同慧行者。小乘聲聞慧有三。定亦例不。答
此充例。今且依論師云者。三種聲聞。一充聲聞。此即
充定慧。二義聲聞。此即義定慧。三名字聲聞。即名字
慧。故聲聞人有得八定慧有不得八定有也。

第三明得失義有二(一明得失。二說並觀不並觀。第一得失有二義。一明內外凡。二
說三退)。且前論階級位虗所定。然彼論得失也。階位諸
說不同。若欲見十地。本業經與持地經。明十地義㝡
分明。又十地經與十住經。本業瓔珞經。仁王經等。悉
辨十地也。具如大意中一一引意。今更明出也。護國
仁王經第三品云。地前習種性。性種性。道稱性也。瓔
珞經云。初十心為習種性。中十心為性種性。後十心
道種性也。又此經云。乃至有六種性。何者。習種性。性
種性。道種性。聖種性。等覺性。妙覺性。前三性是地前
位三也。後三性是初地巳去是也。持地經。地前有二
種住。一種性住。二解行住。又明種性云。略有二種。一
者性種性。二者習種性也。諸法師取文意云。從具縛
凡夫以去。自能殊勝者。名性種性。性不改故名為性。
習解巳成不改為惡。名為性種性也。若脩行所得名
為習種性。亦不言兩性高下也。又持地經。分解行以
為三忍。謂下忍為初十心。中忍為中十心。上忍後十
心也。又云解行住是初發心。未同淨心地。淨心地即
是觀喜地也。論師分位如此也。今謂初發心心有中
假三種發心。一者二諦觀中明之。即是無所得徧行
六度菩薩發心也。二者具中假觀為發心也。三者通
五十心為發心也。故言解行住。是發心。但釋初發心。
未得淨心地。有兩義。一是初發心。具中任。為淨心地。
二是三十心未得初地觀喜。故言未同淨心地也。如
持地經云。二種之解行位。則別名五十心。為解行者。
即通三位也。問內外凡夫位何者。答地攝兩論。成毗
二家。釋不同。一云初六心巳下為外凡夫位。從七心
巳上為內凡夫位。故瓔珞經本業兩經為證。二經同
云。身子於第六心中退為小乘。至七心便不退。故退
為外。不退為內也。二云初十心為外凡夫。中十心巳
上為內凡夫位。故菩薩斷結經云。有十二賢聖人。云
中十心為性行人。後十心名為解行人。以十地為十
人。合二人為十二賢人。經說不數初十心人。故知猶
是外凡夫位也。三諸論師等多云。三十心並是內凡
夫位。類小乘五便內凡夫位也。故持經中。四十二賢
聖人云。初十心為習種性。中十心為性種性。後十心
為道種性。又十地足前三十心。金剛心為等覺地。佛
地為妙覺。故四十二也。又所以知三十心是初地前
者。大論第二卷云。三十心並是地前方便位也。又此
位中巳能厚習善根。脩諸善行。善習助道法。供養諸
佛。習諸清白法。為善知識行護。具如斯法位。無容退
轉。故知是內凡夫位也。又四依中一衣故。是內凡夫
位。十信發心位。是外凡夫也。今大乘明義。山中舊云。
從十信反心巳。是內凡夫菩薩位。其巳能八相成道。
為天人作師。故大經及迦葉最後卷七言偈云。發心
畢竟二不別。如是二心先心難。自未得度先度他。是
故我禮初發心。發心巳為天人師。勝出聲聞及緣覺。
如是發心通三界。故亦是初依人也。大品三慧品亦
云。從初發心行彼若此經豈非從初發心行彼若也。
問小乘五方便是內凡夫。具如成實論中說。大小相
准望。充如彼師說耳。答不例。小乘中引不了教。寧得
相准望耶。小乘中一生得道者可准望。大乘亦得一
生得道耶。今大乘意。十信位中巳能八相成道。巳證
正法波若。寧得猶秤外凡夫耶。今一家意中。十信前
如偏行六度菩薩未得正法波若。唯得二彼無行得
用波若。為內凡夫。如無行同二乘人。亦是無所得。契
內二乘。故大品經大如品云。有六十菩薩。於五百佛
所。行六波羅蜜等。具行萬行。而無方便故。實際作證。
故不得入菩薩位。亦如勸學品明。有菩薩摩訶薩。無
量劫行六波羅蜜。而不入菩薩位。亦不入聲聞位。此
等並是彼十信位人等也。問若爾兩品明菩薩無行
得菩薩耶。答亦非無所得菩薩。今列意者。彼菩薩位。
至二諦空中准望論之。亦是有所得故。從是外凡夫
位故被破。如地攝等四家菩薩也。今謂就十信前。未
得二諦假空無所有。為外凡夫位。得二諦任空有所
無無所得。為內凡夫位也。故大師云。未得彼空。有所
得行行。如地攝四家人。若迴心值無所得善相識。專
學無所得行行。如入無所得者。即是外凡夫入內凡
也。又以此外凡。行無所得。得入十信無所得位。雖得
入十信。由前無便方便。行行故。雖入正位。而猶有明
昧。故開為十地。若未得二諦任空時。無量劫行無所
得人一人彼十信位無量劫行行。利根者。即便頓斷
眾惑洗盡義。故經云。不在涅槃。不在生死。亦不由妙
覺等覺入菩薩。又經云。一念相應慧。斷無量煩惱及
習也。經意亦是初發菩薩也。

第二論三種退有兩(一明三種退。二論墮頂義)。所言三種退義者。
釋三退位。次第亦不同。招提云。位退行念退也。今謂
行位念三退也。又釋。位退者釋不同。一云地前第六
心巳下退位。聲聞或退為凡夫也。故彼云。三十心中。
第六心。猶有三塗業。牽生之業未盡故。墮三惡道。連
羈不絕。若第七心只有報果。無復牽生業。勉三塗之
業也。二云第六心巳下。伹退為二乘。不退作凡夫。報
恩所說也。三白琰法師云。舍利弗於第六住退者。十
住斷結經第七品身子自說云。或曩昔在坏器時。或
從一住至五位。復還退墮。而在初地。復從初住到六
住。如是經歷六十劫中。竟不能到不退轉地。今取此
文。身子於六住退。非六心退。此謂六地以為六住。开
文正明。七地為不退忍故也。今謂不然。彼師等定執
經中心與住及地三名。安處所故。一師或安下位中。
一師復安上位中。故作此說。終是着名隨相耳。諸佛
及弟子不着名不隨相也。經中或三十心位中作住
地名說。或安初地巳上等說。故或上或下。須得通途
意也。故一家舊判。十信發心中。前第六心巳下退為
二乘也。故瓔珞本業經云。淨目天子法才王子舍利
弗。不能入七信者。正是十信發心位說了。何以知之。
十住斷結云。身子自秤云。我昔在坏器時也。今謂十
信前得二諦空位中退也。本業經云。退入外道。起大
耶見。及作五逆等。豈非初發心前具縛凡夫菩薩汎
明之也。若得中假十信位。與三十心菩薩。及初地巳
上。更造大耶見等。無有是處。初發心菩薩巳能八相
成道。為二乘作師。豈更起大耶見等。但一家舊云。初
地菩薩生在佛家。不離諸佛。豈更造五逆等耶。且約
今政明之。如彌勒菩薩。是初發心菩薩。而為阿羅漢
等之所禮敬。豈更起五逆耶見等耶。問若爾十信位
中。如彼經說是下劣凡夫耶。答從來學有所得凡夫。
遇大乘法門。悟無所得正道。而猶暫時起有所得心。
名為起大耶見等。故經云。寧起五逆四重等罪。而不
能起有所得心之斷也。今謂十信前。開作十信。明之
不開發心十信。如仁王經云。三十心中。初十心為十
信也。毗曇家云。調達得燸法巳退大耶見等。論師釋
不同。一云五方便中。有此義。終是數氣。二云五方便
前蹹行觀中起五逆四重等罪也。問此菩薩退為凡
夫耶。答大乘明義。或可暫時起更還正道。此菩薩異
法有故。終不為凡夫也。問三退配於三位。其相何耶。
答不二而二明之。行退觀假。初發心位中。第六心巳
下。一家舊云。中發心中前第六心發心巳下。位退。亦
於第六發心巳下。亦婫之念退者。即七地初忍巳下
婫之也。故經云七地菩薩愛佛地功德。不名無煩惱
也。問三退退相何耶。答行退者。巳伏煩惱。種類更暫
起。名為行退也。位退者。退起作二乘位心。名為位退
也。念退者。七地初忍菩薩。所未斷煩惱來現前。名為念
退。若爾七地初忍巳下有此義。中忍巳上則無也。問
行退行因緣故退。答如經中說。有四事故退。一者久
習放逸煩惱因緣利故退也。二者久植愚癡之業。親
近有所得惡知識。故退也。此二事。師云有所得學問
等也。若造十惡等事。不足及言也。三事見王等多生
怨家讎􂲴故所以退也。四者資財不具足故退也。如
大經。迦葉問佛。若利根者。何故不現般涅槃。佛答為
不具足故。所以不般涅槃。若爾為多有𨷂少。故所以
退也。位退者。如瓔珞經云。大士退也。大士所以退者。
行菩薩行時。天帝釋見菩薩行行有真實堅因以不
識之。一時化作婆羅門來乞眼。行菩薩者。不逆一切
眾生意故。即排眼童子與之。婆羅門亦得眼童子。即
擲之脚蹹破之。法財王子即念言。汝既無所用者。何
意就我乞眼。得眼即蹹破之改何益。眼是導行之主。
眾生難化。即起退心。我不復行菩薩道。我退作二乘
自調自度也。若至七心。即充不退也。念退者。如十地
經云。七地菩薩愛佛地功德。不名無煩惱也。花嚴亦
云。三界煩惱盡故。不名有煩惱。愛佛地功德故。不名
無煩惱。故念退也。今正取未斷煩惱來現前。名為念
退也。問此菩薩行巳深。何意起此念耶。答論師說不
同。一開善門徒云。引接名字明之有二乘。故經云。有
三種意生身。何者空解萬行相資。乃同二乘人。不脩
萬行。云何得空解斷三界惑出界外耶。又此菩薩雖
斷正使巳盡。始出界內。未得空有並觀。鈍根菩薩。有
時起愛佛地功德。或時樂沒空時也。二者有實行二
乘家。即是莊嚴等門徒云。不唯鈍根。無方便菩薩
愛佛地功德。亦是聲聞等二乘斷三界正使盡。往生
反易生死時。聞佛無量功德。即生愛佛地功德。又此
菩薩正就有行明之。初地至第六地。猶有退轉。以正
使未盡。萬行難精故。從來所脩之法。或有巳得勝品。
而須申退勝品。名為墮頂也。或復入空無相無作等
生法。名為着空也。報恩亦同此說。故華嚴經云。七地
菩薩者。寂不脩萬行。故諸佛來摩頭勸發。種種教化。
汝未得無量法門三十二相八十種好。發起萬行。又
楞伽經亦云。七地菩薩着空故。十方諸佛七過來摩
頂。勸發萬行。同前經文。釋論第十卷云。七住菩薩觀
諸法空無所有不生不滅。如是觀巳。一切世界中。心
不着。欲放捨六波羅蜜。入於涅槃。爾時十方諸佛。放
大光明。照菩薩身。以手摩頭。語菩薩言。汝勿生此心。
汝億本願。欲度一切眾生。汝未得三十二相八十種
好也。又夫人經亦云。無漏業為因。無明為緣。能生聲
聞辟支佛三種意生身故。定有實行二乘人。若無實
行人者。七地菩薩無容無三十二相八十種好。改着
空寂。不脩萬行。始欲捨六波羅蜜入於涅槃也。若如
開善云。實無二乘者。而諸經說者。皆是跡中為物引
接故。此釋不成語也。真諦三藏自性責開善云。彼國
中無有人言無實二乘者。汝自輙言。無有實行二乘。
故三藏師引夫人經云。三種意生身。即是聲聞意辟
支佛意菩薩意生。於變易生死中。今謂通而為語。亦
有二乘。亦無二乘也。言有者。佛隨緣方便。彼名字開
三乘。故有之。故經云。除佛方便說也。言無者。無如四
家說七地中會三乘故。一家云具四句也。問如斯三
經一論等。著寂菩薩等。若為通釋了。答大乘無所得
義通云。如地攝兩論成毗二家。有所得無方便菩薩。
難改迴心入正道。而由前無方便行行故。至七地時。
猶見思惑習故着寂。不如法行行。故諸佛來發起。汝
等未得真三十二相八十種好。若小小分三十二相
八十種好。如初正八相成道三十二相八十種好並
有之也。問中十心中。自有頓斷煩惱。不由等覺妙覺
究竟涅槃者。七地巳下菩薩等。寧得有着寂不脩萬
行。為諸佛來種種發起。頓如此差降耶。答正是前時
有方便無方便行行。故須如斯。則與鈍差別。如釋迦
文。久巳成佛。無有一切煩惱。而尚受九報。今煩惱未
盡菩薩中。自有着空。而不着空何疑了。問釋迦文久
巳成佛。而為一切眾生。方便受九種報耶。得相例了。
答久巳得種覺。猶尚為物九報者。煩惱未充菩薩。自
有由有方便無方便行行故。上七地下有汎空不汎
空。何須疑之。無方便地攝等諸家。好有此疑也。故手
德楞伽􂲵經云。一一地中。逕百千大劫。方本一地之
行。軟根不在其數。故知初地巳上。並有利鈍。鈍者即
是前無方便行行。故至七地。自有沈空着寂故。諸佛
來發起也。問如真諦三藏云。與諸論。師釋六地與七
地中。為二國中間也。答今大乘義不同彼說。今謂假
十信與中十信。中間為二國中間。難可過度。即是分
段。與反易兩種生死為中間故。一家舉譬言。有南北
二國中間。如大江五十里中間。復有清江與監察故。
難可通度。正意任十信中雖斷正使盡。而轉入中十
信為難。亦是正使雖煩惱而為習氣故。萬行難精。故
從來所脩之行。或時勝品而須申退失。劣品名為墮
頂義。或改入空無相作等生法心。名為着寂等。如前
說也。若從凡夫來依偏學無所得者。一入假十信時。
復進得中十信。即成種覺有限。故得中十信巳上。至
七地亦無有着寂沈空者也。故大經云。八萬劫到。六
萬劫到。四萬劫到。二萬劫到。十千劫到。如此等人。並
是利根者也。鈍根經無量劫。方成一任行也。亦有人
言。多經論云。七地着寂。是三乘共十地中七地。非菩
薩獨十地中七地。又言餘經論言之。或可是如彼說。
而華嚴經語。豈是三乘地意。彼經未明二乘事。云何
是耶。但華嚴經中。雖未說二乘事。而理中明十地相。
唯望斷正使盡。出反易生死中。受生二乘事義。故記
而明之。經兩意不相違背也。亦是解脫月菩薩請說
二乘法故。充有二乘。但彼經來意。亦未盡也。三今說
釋迦教。對舍那教明之。釋迦具有但不但教也。舍那
所說教不但教也。舍那教中。直明並諸微塵世界大
小緣事。如釋迦說西方事。非是舍那緣事也。故金剛
藏菩薩為解脫月菩薩說法文言。此中不宜聞二乘
法。所以不說小乘教。教解脫菩薩請金剛藏菩薩云。
此中亦充有堪聞小法有利益者。為說之。而文不見
說。故一家相傳云。雖請說。而不說故。無有但教。亦無
二乘。何勞說也。而觀世音菩薩授記經云。釋迦佛光
明至時。三乘人同光來事者。一家判云。迴小入大二
乘有二義。一實是菩薩。仍歸本名為二乘。如法花經
云。巳授記三乘。從本為名聲聞也。二無所得二乘。亦
不妨但無。有攝地兩論成毗二家二家但者也。彼經
與論等云。七地菩薩着寂等故。諸佛來摩頂發起事。
四家定執安置高下。故須更料簡之。今割空着別明
之故。開合散束。不相妨意故。七地着寂。且初發心着
寂。寂且初發心着寂。即是七地着寂。初發心明了。即
是七地明了。七地淨了。即是初發心淨了也。故華嚴
經云。一微塵世界。即是無量微塵世界。無量微塵世
界。即是一塵世界。一多多一等也。如支楞伽經云。初
地即是第十地。第十地即是初地。初地即是第八地。
第八地即是初地等也。而經論中。偏約第七地。明着
寂等故。諸佛來發起者。開不二而二論之。第七地是
斷四住地習氣盡。出七地入八地等事。故經論中多
約七地釋之。此釋意。地攝等四家。二見難受信。若得
大乘無所得意者。任運義理說也。問三退位定有高
下耶。答不異而異明之。亦得高下。異而不異論之。初
行退即是復念退。復念退即是初行退。位退亦然也。
三位開善云。從凡至聖。階位高下。略分為三也。一具
縛凡夫位。二善惡供位。三性地位也。此三位並是初
地之與凡聖成分別耶正也。從凡聖與未登初地。約
發菩薩心。略有三階級。初二是凡夫位。後一是似聖。
似聖有為內凡夫。前具縛供位名為外凡夫。於外凡
夫中。復有二也。一有見眾生巳立。而未有一念勝善
心。名為一立也。二有善惡供位。此位之人。雖復􂲶􂲷
要有歸期。故從具位之供位。性地者既入正定。即是
高􂲸善根巳不改。退斷善根也。今大乘明位不同前
說也。就無所得善根假中分之。自從未曾得起向無
所得善根巳還。名為具縛凡夫位也。自從是大經念
向無所得善根巳上名。為善惡共位也。即是大經云。
從值凞連河沙佛。未滿一沙巳還。階位之末。此中人
法悉名為共位不定聚。亦是暫出還沒位。以耶正善
惡為體也。若曾值一熈連訶沙佛所。發菩提心。名為
性地也。故經云得十六分中一中道分􂲹方是發菩
提心位。如五種菩提心中說也。具縛位。流轉無際。無
有出期。故具縛也。所以共位者。凡有兩共。一者下同
具縛。二者上同性地。所以然者。行位雖有高下。值緣
即諦法還成具緣也。不失念時。乃吇三十心。十地方
便故。與性地同也。故大經云。譬如有人出家剃髮。雖
未受沙彌戒巳墮女。若有發心始吇此經。雖未階位
十地巳墮十假安中。故知與性地共也。故知還同。具
縛假者。菩薩戒經云。性地菩薩。始能不謗法斷善根。
故知共位人備秤具縛也。此人名為信根菩薩。亦名假
名菩薩。所言以假名者。非唯道心未是似解。亦改迹立。
今曰菩薩是非假立也。大品經亦云。輕毛菩薩。譬為
名。解行未深。多生退轉。有似毛之隨風東西也。大經
迦葉品云。菩薩有二也。一者假名。二者實義。此目假
名。與本業經名目同。故言名字。即是輕毛不定。故名
字說之耳。分別耶正善惡者。若具縛唯耶無正。若性
地但正不耶。共位者耶正兼有。善惡具行也。高下昇
沈者。具縛之位。唯是沈沒鄙下流轉。無際不出也。性
地者。既入正定。則能高昇。善根巳立。不改退斷善根
也。共位者可上可下。亦昇亦沈。暫出還沒。故不定𥦡
也。大品經莊嚴品云。畢定眾中干慧地不取安故。起
期望故。不定位也。問性是三十心中明之。寧同於發
心中明耶。答多二義。一是發心當躰是性地。二是從
三十心向下𢪛十信。亦是性地也。問性是何義。向三
十心十信明耶。答性是不改義。而有二種。一者解假
性。二者解中道故。發心以上明地性也。依大經。有洹
河七種人中。初三種人即是三位人也。一常沒人。二
蹔出還沒人。三住人也。常沒人者。起耶見一闡提等。
趣向有所得。皆以重惡自沈沒。不能出生死。故言常
沒也。蹔出還沒人者。若遇大乘善知識。發菩提心。故
出生死。求生信心正見脩善。若經生。若遇有所得惡
知識。還起耶見。斷善根故。還復沒。或昇或沉。故言暫
出沉人也。此兩人。必是出家人也。住人者。安立無所
得善提。是第三人。如師子吼品云。小乘四念處燸法
人。依迦葉品。小異。如佛性義中說也。無所得善根巳
立。求不復斷善根。不退起耶見等。名為住理人也。又
大經云。三種病人者。即此三人也。何者解不同。一云
初具縛凡夫者。不可除必死人為具縛耶定位也。遇
退醫得差。不遇即不差者。共位不定人也。斷自差人
即是性地人也。二云若未立信根。名為必死不差人。
為初人也。若初發心。至第六心。差不差病人也。第七
心以上自差人。不如前說也。又諸經論中有三種名。
一耶定聚。二不定聚。三正定聚也。解此三聚位。開善
云。耶定者起耶見。失正理。遇或之名。亦言耶定起心
定執劃計也。不定者。或正或遇善知識。信三寶四諦
因果。信善現前。即是正見。正見未善安。還復失忘。遇
緣謗法斷善根故。復生耶見。故不定也。正定者信根
巳立。習善安立。不謗正見。不斷善根。故名為正定也。
其位亦同前具縛等三位也。今大乘明之。亦同具縛
等中三位說也。通稱聚者。有二義。一聚集義。二類義。
亦是同義。同類而聚集。如方以類聚也。凡􂲺有所得
耶心之位。是類者悉入耶聚中也。不定正定亦然之。
又具縛共性三位。此別名者。具者備有有所得。鄙劣
故。以鄙法所成也。夫者是行者通秤。若凡等庸劣所
成。即是庸夫也。共位者。善惡相兼。未決之名。若化緣
善。其位未立。善性成故也。耶正亦猶未決定。雜一切
善惡故。共在一位中也。性者不改故名性。習性巳成。
不改為惡。信根安立。能生諸善。故言地也。通秤位者
分尊卑高下。各自處也。作如斯明者。大都得無得大
判之。若細論之。如前釋也。地攝兩論。成毗二家。一切
善惡。無非具縛。並是理外故。若學無所得心想。依諦
向不二者。亦是共位也。十信位中釋不同。一山家舊
云。中十信中。前六心巳下。亦同言共位。從七心巳上
性位也。二云假十信中。前六心巳下共位。第六心巳
上性位也。又山家從多約菩薩位中隨名分位之。略
有三階。一者七心上名為入不退法。二初地巳上名
法位。亦言阿鞞䟦致。至此處即生在佛家。如前引經
論釋。初地文中說也。三者七地名為法位。亦言阿鞞
䟦致位也。發趣品明。七地名為等定慧地也。故大論
云。前三地慧多定小。後三地定多慧小。不能入菩薩
位。七地巳上定慧均等。漸得種智。名為等定慧地。此
意亦是教門明之。菩薩初發心。萬行但進。至七地方
等二門耶。又須知之。小乘二十七賢聖位。今大乘明
之。撮合為十信位。故二十七薀在其十信中也。

第二墮頂􂲻義。所言墮頂者。大品經勸學品云。菩
薩摩訶薩。不以方便行六波羅蜜。入空無相無作三
昧。不墮聲聞辟支佛地。亦不入菩薩位。是名菩薩法
生。故墮頂也。此經文意說不同。􂲼法師云。六住中空
心為頂。有心為墮。以六地終心正由空解故。出離二
乘也。岌法師云。七住空心為頂。有心為墮也。七地之
始永離二乘故。六地以還未勉二乘。故言墮。故釋論
云。從忍無生忍中間名為頂。故六地以下。從忍七地
巳上。是無生忍也。通法師。六地㝡極為頂。未登為墮
也。尚禪師云。三十心極處為頂。登頂即入初地菩薩
位故。大品第三卷勸學品云。不以方便行六波羅蜜。
既言不以方便行六波羅蜜者。未得真解故。無方便
猶存著。所以不得入初地。又不墮二乘地者。二乘獨
善為境。今大士久行六波羅蜜。欲來作佛。不墮二乘。
但滯著心故不得登初地真位。故法生故墮頂者此
習解未熟。未稱無生。於一切法猶起著心。故言法生
也。若深廣心秤獨成菩薩位。來不退二乘也。招提云。
七地無生法。即為頂。是六地之上。決定入七地之心。
以起取著之名為法愛。于時不能至頂故。必不為二
乘。進退無授故名墮也。今謂釋論第四十九卷。直云
頂空從忍。無生忍之間地前。為從忍。初地巳上。為無
生忍也。今觀經論意。起有欲心為墮。無欲心為頂。故
經云。菩薩不方便行六波羅蜜。入空無相無作等故。
法生。故墮頂也。若爾菩薩方便行波羅蜜迴出凡夫
二乘有所得菩薩相情之外名為頂。非方便行六波
羅蜜故法生墮頂。如地攝等四家菩薩等也。若為位
論之。前三退即是墮。非前三退即是頂也。故大品經
差別品云。得無所有巳。見一切法空。四諦所攝法皆
空。若見觀是時。便入菩薩位中。是為菩薩位。性地中
不從墮頂。用是墮頂故。聲聞辟支佛地也。而諸法師
多用六地心終為頂。或言七心初為頂。約位明頂者。
觀經文意。應是六地終心為頂也。大陌而論之。八地
以上無生寂滅忍。入法流水。無功用心。無改有念。故
無念退也。釋論云。登第八地。第六地中增退中云。六
住退得無生也。第八九位入法流也。

第二明並觀不並觀。釋並照不並照具如二智說
也。今略出之。而說者不同。一云八地巳上。始能並照。
七地巳下未能並也。二云六地巳下。悉未並照。始入
七地巳上皆並照也。三云中忍巳下。未能並照。七地
上忍巳去。一向並照也。四招提云。三階明之。一六地
巳下一向不並照。二八地巳上一向能竝照。三七地
或竝不竝。澤於七地。以為三階。一下忍力微弱。竭力
即竝照。二中忍漸勝。竝照轉多。三終心一向能並照。
仍入八地位大寂也。五開善云七地中三忍。下忍失
念。亦不並照。中忍不失念。亦未並照。上忍得並照。八
地任運行也。六寶亮法師云初地巳上巳能並照。地
師亦同此說。故彼師云。取仁王經意云。初地並照。八
地巳上任運自成美其勝同名耳。今大乘明義。初發
心中十心菩薩。巳能八相成道。即能並照。如仁王經
說意。復必須識。徧圓橫竪之立。既能並照。無故入空。
出有異時。但為化緣。宜現入定出定入觀出觀等也。
若爾非直真俗並照。亦就俗中法法並照。就真中如
十八空等並照。一中解無量。無量中解一。如是橫竪
總別。無不滿足也。琰公云。七地菩薩。定有並照者。終
心一向能並。正是斷習氣。極品明心與有知並也。下
忍並者。必是溫故。空心與有知共竝。斷或之心不能
與有知竝也。中忍之心自能屢竝應。多是溫故。空心
有知。得並。斷或之心小能爾也。正以什公肇公等。多
七地自動而寂故。今推斥七地為三階之辨也。開善
意亦略同此意。伹上忍明之也。今謂多種之說。並是
正入發心。向入發心。觀行未調利時。學方法得有如
此義。巳入正位時。任行亦有也。但什肇兩師。多徧約
正使盡明之。大意同今說也。又彼師云。發照七地上
忍。悉羅發照初地巳去至七地中忍。亦得反照。但不
恒反照也。大勢並照義類之。從淺至深。反照之力。轉
增進也。於初地巳去至七地中忍。𠄎罷反照。我是某
地。巳得爾許法門。無若干煩惱也。六地巳下不能自
於空心知入其地。至若干品七地巳上。則能知如向
空有並照也。今謂亦如照初發心菩薩巳能反照等
也。成論師解。並照鄣不同。一云別有無知鄣也。二云
無別鄣。但有緣由之鄣。良由或多知弱故。不能照。或
小知強故能照。直是多智竝生便無別照。故無別鄣
也。今謂未必一向爾。若不二而二論之。一智照多境。多
智照一境。多智照多境。一智照一境。境發智亦爾。照
義既多種。鄣義亦應有別者也。反照智解亦不同。一
開善云。照青之智反照照青解也。二龍光云。別有智
智但自反身反照如是無窮反照也。若爾一知知
青。還以此知此知。如開善者。鄣亦說有別無別不同
境別。故有別鄣。還以青智反照故無鄣也。龍光云有
別鄣也。今明不二而二明之。並得兩說。但名字同意
異也。論師云。小乘之人。有高位利根者。有中則得照
一切空心不能與有知並也。中乘人。於有中並照。溫
故空心。亦可能與有智並。照如大論云。或侵習氣。與
七地下忍相似也。反照亦可。如論云凡夫總相自緣
名為反照。如定行自反緣住得。如菩薩別反照則無
也。今謂初發心菩薩並有之。若菩薩二乘亦菩薩一
種也。如成論師所明。三乘別異。善根人捨波義論之。
如彼說而巳。今大乘宗望彼有所論都無之也。

第二雜簡。

問何者功德智慧莊嚴耶。答且弃功德與智慧兩門。
不二而二明之。依大品經第一卷序品。舉萬行與萬
德境智等。勸學文意。依一種開八段意攝法無不盡。
㝡後結云。欲得功德如是者當學波若波若。波羅蜜
者。正法。波若為本。所開三乘觀。與三果并境智等為
功德也。正法波若之實非功德智慧等。而舉末用目
之。亦得言功德智慧等。所開六度為功德。就功德中。
開為第六度為智慧。五度為功德。并造境生為智慧。
如善靜為功德等。並得之也。又大經第二十五云慧
莊嚴者。從一地乃到十地者。或可舉正法明之。或可
舉第六度說之。福德莊嚴者。謂檀波羅蜜乃至波若
非波若波羅蜜者。舉任明之。今謂福慧慧福。因緣語
耳。而六行中分之。前五度是福。第六度為慧。又第六
中。分有分為福。空為慧。故經云波若非波若波羅蜜
如前也。問若為是大莊嚴與大莊嚴發趣耶。答釋論
三空文云。大莊嚴發趣大莊嚴乘於大乘也。又云。菩薩
行檀波羅蜜乃至波若波羅蜜。能捨內外財物。而行
猶存有吾我。所以未得生空。直名為大莊嚴也。若菩
薩行檀波羅蜜。罷捨內外所有。無有吾我之心。即得
生空。名為發趣大乘也。復次菩薩行檀波羅蜜。乃至
波若波羅蜜罷捨內外。忘三事。畢竟淨具足生法二
空。故名為乘於大乘也。釋論第五十卷云。初地至三
地。慧多定小。未能深攝心故。四五六地。定多慧小。以
是故不得入菩薩位。今生空法空定慧等故。能安隱
行菩薩道。從跋致地。漸漸得一切種智地也。論師釋
此意言。定慧。以正觀空理理靜為定。有中分別知為
慧。如成論止觀品云。分別陰界等心為觀。會真我之
心為止。立名各取一義也。又就此一說。分為四階。一
初三地照空心小。照有心多。二四五六三地照空心
多。照有心少。三七一地兩勢齊。而猶牙起也。四八九
十三地。兩智必並照。念念寂滅。所以然者。見諦之或。
品數本少。非止可略。此欲界思惟而先在三十心。今
中巳伏意故。今就真觀斷之。不煩多力故。初三地在
真觀心少也。脩行之意。本為濟物。既巳成聖。無客獨
善故。多出空觀。權智恐度人。致令有心。心起甚段也。
此言小多。是依前空說。非與奪之意也。四五六地仍
前以來。多起有智。資此入空。空心長久。以四地所斷。
是欲界思惟等。於見諦或。品轉細細。故難斷。愛著人
天。彌難捨。雖五地所斷。是色界思惟。有四禪繫縛。於
諸禪定。易起味心。兼以轉細。彌更難。遣六地所斷。是
無色界思惟。有四空轉縛。此或轉細。起味心彌多。故
斷或心多多須數數入觀。謂為多也。有心小者。四地
脩道品。五地習五明。六地論觀因緣。此則有中觀行。
亦殊不小。不客高位泏有。反小前三正皆此三地。空
觀心小。有行必多。今則空觀心多。謂有心稍少耳。空
錄六地隣於七地。七地空有稍均。謂之定慧平等。六
地未能相及。故存小多之秤。然空六地。以前猶亦多
須泏有也。例如大經第二十八云。十住菩薩智慧力
多。三昧力少。聲聞緣覺三昧力多。智慧力少。故不見
佛性。此義意言。十住菩薩受法王位。兩復為眾生雨
甘露法雨。常有分別故。智用則多任刀者。空未餘求
進。故言定少。此皆義言之。非是定說。今於六地以前。
多小之義亦充爾也。二乘分內。但念脩空。於菩薩神
力心不喜樂。如法華經中說。義言定多智用少也。七
地之終。脩習萬行。大段巳脩。故云七地定慧均平也。
七地所斷之或。或品與見諦思惟正等故。斷此細惑。
空慧轉多。備脩萬行。必具足故。有中福慧。甚亦倍多。
空有二行俱多。而大略相類。故云等也。七地之終所
備略具。次入八地。念念常寂。八地文云皆乘船入海。
為譬船中所須。事事巳足。故任力待時。自去九地巳
去功德亦然也。今謂無為法中。而有差別。亦有此義。
而未必一向。如此理而論之。菩薩一證中道。必脩萬
行俱進。如仁王經云。初地一念具足八萬四千般若
波羅蜜。載為摩訶衍。𠄎滅為金剛。亦言定。亦言一切
行。如是廣讚波若波羅蜜中說也。大論云。定慧者。隨
義一往論之。何者依瓔珞經云。欲界見思惟習。或前
三地菩薩。斷上二界見思習。或後三地菩薩斷故。定
慧各有二義。前三地慧多定小者。一者隨所化眾生
處。菩薩於見思惟習之地。定淺小難用。故言定少。而
有中分別。行易而多。故言慧多。如于慧地也。二者汎
論初入道。必入空為􂲽。亦是道與俗反故平於諸法
為正道專者。此心故言慧多定少也。後三地有二義。
一者色無處眾生多者靜心。亦是定深。而易用故。菩
薩隨并者。定為意故言定多。而有中分別等小故。言
慧小也。二者菩薩因諸禪定諸神通。行十二門禪等。
故言定多慧小也。故須假諸廣之。又不唯隨所化明
之菩薩。自行明昧多小。亦得大論說也。又古舊云。人
地巳上斷或不同一糸。次南法師傳述。舊云。八地巳
上念念斷或。亦不須諸佛來開化。何以故。念念入法
不出觀。寧同被開道耶。而經云。諸佛來摩頂勸發起
者。聞是迹中為物故耳。二云。止同言空有並觀。寂無
出入觀。故言念念寂滅常居法流水耳。八地巳上去
佛劫數甚多。猶須感佛。而俱得開化。不容都無。所
待念念進行也。故漸備經云。第十住菩薩。猶須承佛
威光。得百萬三昧。故知猶夜化無容念念自斷。或進
行也。今謂八地以去。亦須諸佛開化。既是未淨之地。
無容一向不須開道也。故經云。初地不知二地境界。
乃至第十地不至如來舉足下足也。亦是大頓悟家
云。至第十地。始見無生。小頓悟家云。至七地始見無
生也。又七地菩薩諸佛來摩頂勸發者。至第八地。不
容一向頓不須待也。經云。念念常寂者。如經云。不起
滅定而現諸威儀。心意識亡。幻化無心。於彼此而能
應一切。名為常寂。何時導有心神。常在觀不出觀。名
為常寂。若七地巳下有心神躰。出入觀耶。理而論之。
初發心時巳。平於諸法。心意識等。如虗空幻。化人無
心於彼此。此是彼非。而約動為散。為出嘿而為靜為
入。於幻化人。動靜無二也。菩薩一證正法者。動靜即
是用也。住大涅槃建立大事也。故經云。初發心畢竟
二不別也。而經云。八地巳上。常寂入法流。七地巳下
有出入觀等者。欲濟物故。習氣充淨故。割折空差別
明也。諸菩薩非靜非動。能靜能動。非出非入。而能出
能入也。故雖開之。無纖豪之別。具如前說也。又論師
云。於十地中。利鈍分判三品明也。一初地至六地灼
然有利鈍如二乘也。二七地亦有利鈍。而轉微相。比
不堪懸絕心有二種也。三八地巳上說不同。一云
學功巳備。念念自斷或。故無改鈍。唯利一品而巳。二
云七地學功備者。此是大數言耳。然空得此法時。猶
有徧觀。故有遲速。八地巳去無容念念斷或故。則捨
一念。猶有多少之或。此人數十剎那溫故。未進斷或。
故品段亦無定也。若七地之終功行始弁故。八地以
去遲束必不懸絕。而則異於七地。所以開三階者。彼
師云。六地以前。猶斷正使。所脩福慧。未央成滿。故此
彼神道異故。有無量遲速心不等也。七地正使巳盡。
唯斷習氣。備脩萬行。大段粗周。故遲束之相就咸也。
八地餘習巳斷。止斷無知。常無出觀。故利鈍相微也。
龍光云。七地巳去或斷二性。或三性煩惱。而習性不
同。故微微有遲疾行也。又就遲疾。雙約定慧。有三階
明之。一者六地巳下同定發慧。或以淺定發深慧。或
定發淺慧。如二乘所宜不定也。若大士之行。六度俱
脩。不同與二乘正為空解。故得深慧者。定則心深也。
开餘諸度類之。而开力多能能於淺定發深慧也。二
者七地菩薩。於師子奮迅逆順超越故。能從滅盡定
入散心散心直能入滅盡定。此是溫故之慧。於定門
利者。力能如是。若是斷或之心。多用勝定。入於深慧
滅定解不同。一云空解義枰滅定。能從神通說法動
轉事心能斯靜也。二云是滅定。以此定起說法等也。
三者八地巳上。常以深定。與深慧共俱。亂心久盡。故
定慧俱進。但遂慧言之。故成遲疾也。四等諸度其鄣
亦巳文亡。當其分限。階品品齊。進亦逐慧品言之。以
成遲疾也。今大乘明之。不二而二。開差別明之。悟心
有明昧論之。兼有論說故。彌勒尊者。摩德勒伽藏經
中言。如是於一一地中。逕百千大劫。有成一地之行。
軟根不者开段。故知初地巳上一一地。並有利鈍也。
經言。並有諸說而空寂不同。如前說也。又如偈中言。
諸地行相入脩習。出法門五種法。釋云。相分如初地。
為閻菩提王。乃至第十地為摩醘首羅天王。又相者。
以相別為義。能標別於諸地也。入分者以進入義。進
入地躰即是下忍初入其地也。行分者。是趣地之因。
三十心為初地之行分。從二地以去。各有因也。脩習
分者。研脩為義。自是中忍。脩習地。躰增明滿足。出分
者。出離為義。即是是上忍一地滿足。高勝顯出也。通
秤分者。亦以別為義。五種既殊別。故即為分。亦名五
門。門能通義也。論師云。大品所明十地。與地經所說
十地異也。何者大品經明義。是三界內事不了。未說
高位。菩薩所斷。是恒沙之煩惱。是無邊集諦。又未說
十地為常住之因。如此比類。如居士經。並是不了地
經。今大乘明義即不然。龍樹菩薩於大論自明言。波
若法華等經。是顯現教。法花經云。秘蜜教。大師云大
經。亦例云亦是秘蜜教。宇得闇心言不了經。如涅槃
義中所破也。諸師作如此言。依泥梨品明之。恐是無
間之因也。又大論第四十九云。引十地名竟云。如十
住論中說。此十住論。傳云。是龍樹論別有十住論。非
天親十住論也。今一家傳云。大品經發趣品所說十
地。與地經所明十地一種。但說之方法。少少異。宗致
意無異也。及大品經第一云十地。十地斷結經十地。
菩薩本業瓔珞經十地等。大乘經所明十地。一種究
竟大乘十地也。但間中或隱。改說方法異。無為高下
了不了義也。問受生者。凡有三種。若因結業生。名為
生身。若以願他愛結業生者。名為願身。若知充機而
現身生者。名充身。此事云何。答釋不同。一論師等云。
十地中前二地。於三惡道及三界人天。具三身。第三
一地於三惡道。但<img:>生無有結業。生因巳盡故。於三
界人天具三身義。第四地上忍。於欲界但一應身。更
無有<img:>身。於上二界具三身也。尋中下忍。意可知之。
五地上忍於二界。但一應身也。於上一界得有三身。
中下兩忍尋之可知。六地上忍於三界中。但一應身。
又依身不定。於三界外。則具三身。中下兩忍。尋之可
知。七地以上於三界中。但一應身。於三界外具三界。
於下􂲾咸之。二云無有以願他愛􂲿生則逐。結􂳀不
爾。但應生身故􂳁生也。而約地生多小者。依瓔珞經
云。初地斷見諦煩惱。二地斷人中煩惱。三地斷天上
煩惱。四地斷三禪以下煩惱。五地斷三寶以下煩惱。
六地斷非相非非相煩惱者。例前可知。七地以上金
剛心以下斷恒沙等煩惱。亦是可尋也。三今大乘明。
如大經迦葉品。住忍法時。斷無量三惡道報。當知不
從知緣而滅者。五善根巳斷三惡道報故。今任十信
中。無有於三惡道結業生義。亦是無有人天中結業
生身。此舉三學果明之。自此巳去。逐所斷或。有生身
無生身。尋之可解。又中七信巳上。依經斷見思兩習
氣。或與無知或。判可知之。但三生身逐結業。生與應
生可知之。但以願他愛狹生身。應必須業與願共方
得受生身。無有但願力生義。何者何菩薩不願度一
切眾生。而不得並被化者。唯有願而不得並受化者。
彼眾生若無有自結業者。不蒙被化。若少有結業者。
則被化入道也。問諸地菩薩作王云何。答依仁王波
若經云。初地作四天王。二地作忉利天王。三地作炎
摩天王。四地作兜率陀天王。五地作化樂天王。六地
作他化自在天王。七地作初禪梵王。八地作二禪天
王。九地作三禪天王。十地作四大靜王也。諸師云前
三王通關三身生。後七王但一應身也。問十地有
色無無云何耳。答解不同。一云六地巳下有色相。或
因未盡故。七地以上無色相。或因盡故。二云七地以
下有色有習氣因故。八地以上無色習氣盡故。三云
十地並有色。由或因故。常住佛無色。或因盡故。四云
至佛有妙色。例如至佛妙心判此巳現法身。論師多
曰第三師說。今大乘明義。約彼名之至佛有色並是
彼故也。若約中論之。非色非心等也。問十七地行者。
答真諦三藏師如牽十七經。證有九訠義。彼論云。九
品心故有第九訠。而此間不出此經。故難信。而开名
目義。一名善心地。謂布施持戒等善心地。二者聞慧
地。三者思慧地。四者脩慧地。此四種是欲界善心地。
此三慧於三界分之段。與論釋不同段明。欲界有聞
思兩慧。色界有思脩二慧。無色界但脩慧也。論意欲
色二界具有三慧。無色界唯有脩慧。故彼論三慧品
云。欲界色界一切也。無色界中唯有脩慧也。五者有
心定地。謂四禪四無色定。六者無相定心地。謂無想
定心說滅盡定。三地是凡夫定善心地故。七者聲聞
地。八者緣覺地。九者十信地。十者十住地。十一者十
行地。十二者捨小乘廻向大乘地。十三者大乘十迴
向地。十四者十地。十五者佛地。如來相慧功德。十六
者有餘涅槃地。十七者無餘涅槃也。二涅槃是斷德
也。今謂非有餘非無餘。亦非智斷。強名無餘涅槃也。

料簡第三明時節劫數。

經中成明三劫一十里石或言四十里方石。用六欲
天衣。人間日月三年一下拂石。盡石為一小劫也。六
十里石。梵天衣六殊重。三年一下拂石盡。若為中劫
也。然彼天無日月。以寶珠光明取开明珠以辨歲數
也。八十里石。淨居天衣無餘兩重。亦三年一下拂方
石盡。若為一大劫。亦無日月。取玸鏡光明有易曉脫
以內數歲月也。然劫數亦不定。或言八千里八萬里
方石。若為一大劫下一千一萬里石故自是大劫也。
又華嚴經阿僧祇品云。略攝开要數明千萬為一億。
為一那由他。千萬為一億為一那由他。千萬億那由
他為一加那。千萬億加那為一頻婆。千萬億頻婆為
一阿僧祇。僧祇此云不可得。不可說不可量也。諸法
師云。前萬里石若為大劫。即是一阿僧祇也。今明此
大劫約地位。辨行行久近經數之少多者。從十信發
心供養熈連河沙佛一劫。得到中十信。以中十信二
劫到習種性之初。從習種性經三劫行得慧性種性。
性種性故經四劫得到道種性。道種性經五劫。得到
初地。初地經六劫得到二地。二地經七劫。得到三地。
三地經八劫。得到四地。四地經九劫得到五地。五地
經十劫得到六地。六地經十一劫得到七地。七地經
十二劫。得到八地。八地經十三劫得到九地。九地經
萬劫得到十地。十地經百劫。學佛威儀得到佛地也。
出本業瓔珞經。作如此都合一萬一千八百四十劫。
行行方得到佛地也。若如二乘人。八萬劫乃到十千
劫。行行到中十信位也。依仁王經。判地前到佛中間
劫數。大准望相似後結掫始終經無量劫。但從十地。
到金剛心到佛。此與本業經。不􂳂倍校言。若為釋者。
諸法師云。本業經據大劫為明也。仁王經取中劫為
暗。故兩經文文不相妨也。又依莊嚴楞伽藏經云。於
一一地中。經百千大劫。方成一地之門。不數軟根者
也。着爾時節即不事定也。

金剛心義。有四重(第一明大意。第二釋名第三出體。第四科簡)。

第一大意。經論所明金剛心者。乃是借譬之名。以
況事理二種也。何者。一是以況於窮學之地等學也。
二是以況於不二之道也。所以此兩意者。開橫豎之
宗致。即是具中假。方得秤金剛。非中假則非金剛也。
金剛有多義。要略有堅有利二能也。一者金剛妙寶
體有堅故。眾物所不能傷也。二者能有利故。所擬皆
破。物無不破也。金正法遠離一切趣不趣也。故況之
為堅。洞遣是非。故譬之無不破為利也。又等覺之地
眾累斯盡。故言無不破。故言利。眾或所不能侵為堅。
故言金剛心。如金剛妙寶用利體堅也。

第二釋名。金剛心者。堅利為義。正法道百非所不
非。百是所不是。故言堅實為義。所擬無不破。言利為
義亦是十地上忍勝身菩薩。所擬無不破故。堅利為
義也。心者有二意。一者正道為心。故大經云。阿耨多
羅三貌三菩提心也。二者欲脩心法。更非遠物。心是
迷悟之主故。眾生神明研脩。悟此心非心。入理之門
為心。又得果之心。故秤金剛心也。

第三明出體。金剛心有二種。一者正法為體。二者
橫而為論之。終學之地。照斯圓萬累都盡。空有兩解
為體。兩用之中。亦得言常解為主也。若言望堅正道
則二法並是假用非體。問金剛心體位云何。答解不
同。一云窮學地。窮學地又說不同。一云窮學望結望
故。名為金剛。體位言。約作用極邊。受金剛體位名。故
如金剛寶瓶即足無缺也。三建初云。通因果為金剛
體。彼意取波若經云。引燃燈佛所空所得。此證因前。
以為金剛。從彼經故。文云。於燃燈佛所。無所得菩提。
此證果前為金剛位也。彼師等定因果處所。故作此
說。今謂不二而二論之。聖大論波若。非二乘法。又非
佛法者者因。名為波若者果。若為菩薩婆若者。因為
波若。果為菩薩若。若望大經片昔曰三照為涅槃者。
波若通果地若論正法。波若如大火聚者。非因非果
也。金剛心正約因。為金剛心也。

第四料簡。問前云金剛心者。拔闍羅薩埵而金剛
有多義。要略有能何者多義耳。答世間金剛者。清淨
為義。無有穢濁故。二者窮勝為義。諸寶中勝故。三者
難惻為義。一切世間無能本價故。四者難得為義。如
世間金剛貧人。所不能得故。五者有勢為義。如轉於
聖王。金輪寶飛行自在。有大力勢故。六者不定為義。
金剛若置諸色中。隨色變無定故。七者主為義。如轉
輪王金輪寶為眾寶之主。一切諸寶悉皆隨從也。八
者能集為義。如世間金剛。若得者。一切寶物自在聚
集教。九者莊嚴莊教為義。如金剛能莊教。佛者法身
首也。如此九種義。譬於金剛三昧之用。具如大經德
王第六功德中說也。問世間金剛唯山羊角與龜甲
二種。能傷損者。今橫堅二金剛。亦有非金剛義不。答
世間金剛有兩種。能傷損。餘一切物莫能傷損者。亦
有二義。一者偏。若餘物無傷損義。二者窮學金剛心。
一切煩惱不能累。為譬唯生滅沒。況於二種物。今正
法之道。遠離一切故。又諸有所得顛倒。於正觀中洗
盡。故得秤為金剛也。成實論釋。能斷所斷不同。一云
能所盡皆就相續假中論之。實法中則無也。所以知
然。一念之起或。則自謝後。更不續故。是空無一等。云
何決有能為累耶。故要須是相續不斷。能有􂳃鄣之
用。以此義推。故所斷之或。要是相續道中明也。能斷
之智亦是就相續明也。實法則無決有能滅之力也。
二云解或寘理相違之法起。則於或之治為豈得言
一違一不違耶。所斷之或。本觸成就。不名假明之。龍
光傳開善義。成就長假無智。有念念謝滅。故不約實
法論也。三釋恩傳建無云。按假談實能斷之解。假實
俱能所斷之或。伹假無實也。刀斷草木不例。何者刀
斷木等。是色法故。能斷所斷。假實俱又云。刀斷木等
既無成就故。約假明之。實法自在。故不假論能斷所
斷也。解斷之或。伹成就無有。念念生滅。唯有流動無
常也。今大乘明義則不然。如十地大意中說。撿責我
我所。了悟不得我與乘所。爾時理外容煩惱。尚得名
為斷伏也。不如成實論等假實解實分汾云相斷伏
也。問大品經差別品云。菩薩斷無礙道行。佛於解脫
道行。兩行何相耶。答不二而二明之。金心為因。佛地
為果。因無礙。果為解脫。而得名論師不得一南澗仙
解云。舉義則無礙與解脫。舉因果別。金剛心當體是
無礙。佛果當體是解脫。何者。金心伏源品或。或體無
決有牽習果力與鄣解力釋因力直是是成就或體
在既失三力於解牽習果無决有礙故。無礙義顯。故
目金心。為無礙。既有或體。故不足秤解脫。解脫義不
鄣也。既不礙於金心。金心習因牽起佛果。斷此彼伏
源品或。逍然無礙故。解脫義顯。名為解脫也。二龍光
綽師傳述開善義云。無礙解脫兩道。並是果地當體
名何者。佛果斷或故。或不礙於解。名為無礙。解體逍
然無累。名為解脫。帀由解脫故無礙。不由無礙故解
脫。解脫勝於無礙。無礙劣於解脫。故解脫在果。無礙
在因。何者如被縛故有礙。則不得云有礙故被縛故。
解脫故無礙也。大乘宗明之。就假橫論之。如仙師釋。
於名字中明之亦好。而彼處所被落無所得中大乘
意。只了此有無心畢竟盡得名為解脫者。此有無心
為被縛。若爾不起有無心體名。名無礙道。畢竟盡解。
名為解脫道。義開為有。故經中不二而二云。菩薩無
礙為行。佛為解脫中行。此是因果義。由因果。由果故
因。因是果因。果是因果。故無因實於果。無果實於因。
故無名相中。開兩為故無處所也。又如假故中無假
實中無中實假所論云。亦假亦中。二為亦然之。問無
礙解脫有傍正不。答不二而二。對境明之。兩種悉正。
若開論之。劫或解脫為正。無礙為傍。若言於正行無
有有所得。脫有所得。名為無礙。名為解脫者。則無有
傍正。若從假入中。假為伏。亦是無礙為。是菩薩為<img:>
者。正觀中名為斷。亦是解脫道。是佛道故。大品經<img:>
十三卷一念品云。無所得即是道。即是果。即是阿耨
多羅三藐三菩提故。菩薩頭經云。窮上利物菩薩初
發心時便成正覺。不由次第。等覺妙覺。前念為因。後
念為果。金剛聖體種知現前涅槃中究竟果也。問佛
果所斷或滅時。即是佛<img:>時。若爾是或滅時解生時
不。答成論師解不同。如十地義中說。一云解<img:>時當
佛果。所斷或滅當金心時。佛果與金心不問。云何言
解生時是或滅時耶。金必或充別佛而金心巳積伏
或或無既三中不鄣金心牽習果。習果起或體自逍
亡。逍亡時終當金心時不至佛。此義於十地義中巳
破竟也。二龍光述開善云。解生時。是或滅時。如苦忍
時解生時。是或滅時。何者若忍邊成就。或體向無。苦
忍向有。向有向無。非前後故。故言一時也。佛果斷源
品惑者。此一處斷伏不同餘處。何者。此源品無明成
終係於金心無明體終不假佛果。而言菩提智斷。無
始或體者。如果起故因滅。若不應起者。因則不滅。由
果應起。故因滅也。問若應起果能斷金心惑。此則應
未有寂得未有解體能斷金心之巳有或耶。答由果
應向有故。金心邊或滅。若佛果不向有。金心成就或
終無有滅由當佛果向有解向或逍亡。故推正與佛
果羅斷源品無明。此源品或。雖係於金心。金心非其
治道。故推佛果也。今大乘明義不同兩說。或體本來
不生。今亦無滅。解亦然。善言或滅解生。解生或滅。作
此動念心即是顛倒。豈能隔凡成聖。聖伹假名開為
解或明治而言方明之。如大論說。福將生惡滅者。得
言或滅解生。而常解是所或。故或滅無所失。解生亦
無所起。畢竟無迹。名為斷伏也。而觸位明之。<img:>既云
菩薩無礙道行。解脫道行。故金心斷惑也。問經云金
心所有相前如常中月。所有煩惱如烟微鄣。故智金
心或未盡也。答此經意金心菩薩所逍盡煩惱如烟
微鄣或不至佛故也。問金心菩薩。定有兩解。並不及
佛耶。答論師常一往論之有解齊佛出解則不及佛
一品。故金剛心等覺佛。若能而論之。有解亦有明昧。
何者金心雖得冊吾品<img:>金心。猶及或體故有解。
昧於佛地。佛地無或故明也。問金心及解與佛道解
等者。二地無淺深耶。答釋不同。一南澗仙師云。境上
有淺深之義。故妙覺等覺兩智有淺義。等覺但伏
不斷。便羅窮顯段得與佛一等。而淺深之處。既難智
故要除或方得覩深處。又帶無常故。唯佛窮也。答彼
舊云或是一品。而於境上。自有難易故也。二龍常師
云。約有解明之。一往論之。無難易。淺深一等故。言等
覺佛。或體有兩力。一或體能鄣於解。二或體罷障用。
用既被伏無既鄣解之用力牽果之用。如死人無所
能為。或望於解傍緣故或體雖有而不能令解􂳄解
既偏照了無二。但無常故。不及為昧。又常無常殊耳。
今大乘明義。無二而二。假名名字。開為淺深。勝劣明
明得有多種勢也。因有三義。一因滿。二元無明向無。
三果釋具足三義故昧也。果亦有三義。一果滿。二無
或體。三極果。故明也。何以故知之。經云後身菩薩。但
見終。不見始。亦故身菩薩小見。故又瓔珞經云。金剛
心菩薩百劫者。學佛威儀。故知昧佛也。若無上多義。
即應佛等而逐緣昧也。問此金心菩薩明解那得生
耶。答論云。要以由金剛前心。了明解未能除或。由映
潤故得生金剛心令有也。問伊既此一品或生。伊得
起時。那忽反能伏除耶。答得有如此者。良由伊積
此前心明力。雖既為伊所生。要由前既解力。後微微
增勝。所以還復能有除力也。無異況從木生。還復能
有燒木之用。以此義惟解由或有而復能除也。大乘
明義。金心之前。細有所得潤起金心。金心有所得心
盡者。金剛心解向有或向無故假名。名字開之。無不
如斯種種義但意永異論師等說今雖言由或有之
不有有除而不除除並是若方便。又論師釋金心斷
或盡不盡。古今諸法師相傳不同。莊嚴等師傳述。金
剛心斷或盡。但傳無常義異於佛。彼義宗佛若二諦
之外源品無明。是或因所得故。金心所斷故。何者或
因即空是真諦。金剛心體源品或名為斷或。佛是至
有有真有出二諦外。故不斷也。故菩薩瓔珞本業經。
釋義品云。金剛心菩薩登大山頂。入百千三昧。集佛
威儀用坐處其知見。亦常無常。一切境智。當知如佛
名為學佛也。而經中云。佛菩提智斷者。覺佛菩提斷
也。問若金剛菩薩斷或盡。佛無異者。何經云如佛名
為覺佛。則應言是佛也。又金剛心彼映潤起以不。答
斷或盡則無或。映潤起若是􂳅映潤則斷或未盡之。
大乘宗如夫人經云。佛菩提智所斷。故是金心巳斷
或盡。佛則無所斷也。而十住斷結經云。金剛心菩薩
智慧如定中曰所有煩惱如烟微鄣。此則所斷或。如
烟微鄣。非猶有或如烟微鄣也。二開善等諸師。傳述。
金心斷或未盡。唯佛菩提方盡。故大品經差別品云。
菩薩無礙道中行。諸佛解脫中行。解脫於或。即是斷
或。故斷結經云。諸佛解脫道中行。是斷或也。亦如夫
人經等所說也。亦道理明之。解惑相對。理應然也。又
難云。若金心斷惑盡即應是佛。何故猶是因。今何故
然無既有惑累故也。莊嚴家難金剛心解未足。猶有
體存。故則應為集諦。佛苦無常等耶。開善義答。或惑
應佛苦等但被伏故。無復能為故。大明至苦果等不
來也即是因果不遂義。故彼家義。從七地中忍巳上。
有惑因無果因果不隨義也。又大乘明義。念念惑果
有成就因緣差不惑亦得因果不隨義也。問若金剛
心斷或不盡何得名金剛耶。答解不同。仙公云。雖金
剛或未盡。而眾或所不累故。秤金剛也。又彼云。金剛
心罷伏斷。非一念力。如刀斫續假用也。龍光傳開善
義。只一念自是假則能伏斷也。仙公義假不當前後
綽公義假當於後各執不同也。問金剛不可破壞者。
此心不及得言暗𣋆由窮微或豈非微或使令然身
既使其𣋆則有損亦瘵義則非金剛也。答金剛心解
體內是明解非暗。乃是小明而不及佛真明。故相待
言暗。不同凡夫相或入體中也。問解體是解非或者。
在忍歡喜等門應名之。金剛體無或故也。答通乘得
有此義。但約位分別者。其體不可破。而能破或盡。一
種巳滿。唯在金心獨受金剛名也。大乘義就橫疎論
了並同有了伹得同意。如空中鳥跡明義故。水異彼
有所同義。大乘明義。解或相治。假上明之。故一家宗
云。金剛心。正論相治。佛則逍然無果也。故大品經第
五卷。發趣品最末云。菩薩摩訶薩行六波羅蜜。四念
處。乃至十八不共法。一切種智具足滿斷煩惱。及習
住十地。當知如佛也。而今兩佛異者有四。一因滿果
滿異也。二小見多見異。三常無異。四解或並不並異。
有四義故。有明昧異。如前說。而經云等覺者。等見與
等滿故等。而實不等也。問就勝者為談。佛是金剛體。
怪諸法盡更無餘故也。答義實爾。故大經第三卷金
剛身品明。佛是金剛。但尋此品意。唯取其常不可破
壞義為金剛。不論罷功以顯彼滿足無用也。問窮學
是金剛。其既有無常。寧譬金剛耳。答無差別差別明
之。實是後心。方是真金剛。但隨分明無非金剛也。亦
得當體分有之亦得言。問金剛更名耶。答要有四名。
一名金剛心如前。二金剛三昧。三金剛身。四金剛慧。
亦同當體分有身亦得言前兩從因緣遠因於心近
緣於定後二體用也。身即是體名。慧是屬用名也。問
大經出幾名。答有五名。一名首楞嚴。此言曾伏。亦言
究竟。亦言健定。亦名脩治也。二者金剛譬於堅利。三
名波若。亦得名當體名亦約智慧也。四名師子吼。譬
於無畏說。五名佛性亦得言當體。亦得言因果也。彼
經意隨用得有無量名。問彼跋闍羅此言金剛。金剛
定是何物。答成言是勝金成言是利䥫也。問此金剛
心金。與金堅之金金身品金金光明之金。若為同異。
答不同不異。一往彈之而亦得言金光之金。與金剛
身品之金。並就果地法身明之。故大經答云。金剛身
因果。明法身常住不可破壞。猶如金剛。明護法為因
能得此法身果。舉果辨因也。金光明之金。譬法身。明
懺悔施食不然等所得但總別異也。金堅之金。有二
義。一正法明之。一約因中明之。果則薩婆若。故金剛
心之金。約等覺論也。金堅之金。雖云薩婆若明明之。
是因而因中舉於下地也。若言摩訶婆若。亦非涅槃
意。亦通果地也。十地金剛心義竟。

無依無得大乘四論記卷第二

大乘四論玄義記卷第五


二諦義有十重。第一明大意。第二明釋名。第三論立
名。第四明有無。第五辨觀行。第六論相即。第七明體
相。第八辨絕名。第九明攝法。第十明同異。

第一明大意。二諦者。實是非前非後。復非一時。豈
有重數。但對破開善寺十重。故無差別差別。十重釋
之。解二諦大意。置師辭不同。略有五家。有所得成實
論小乘師。第一光宅寺雲法師云。二諦者。乃是聖教
之幽宗。靈智之淵府也。第二莊嚴寺旻法師云。二諦
者。蓋是却惑之勝境。入道之要津也。第三開善寺藏
法師云。二諦者。蓋是法性之旨歸。一真不二之極理
也。第四宗國北多寶寺廣州大亮法師云。二諦者。蓋
是言教之通詮。相待之假稱。非窮宗之實因也。第五
攝嶺西霞寺無所得三論大意大師詮法師云。二諦
者蓋是表理之極說。文言之妙教。體非有無。有無不
永於體。理非一二。一二不違於理之。今依大師說。所
言真俗二諦者。即是有無。有無共顯一道。佛隨緣說
有無二教。貫於眾經。華嚴經有十重二諦十種四諦
等。菩薩瓔珞本業經十卷云。世諦有故不空。真諦空
故不有。以有於凡是有故不空。以無於聖是空故不
有。有即是世諦。無即是真諦。所以隨二緣。故說於二
諦。大經中文殊問云。世諦之中有第一義諦不。第一
義中有世諦不。如其有者。即是一諦。如其無者。將非
如來虗妄說耶。佛答云。世諦者。即是第一義諦。但有
善方便。隨順眾生。說有二諦。所以明真俗二諦者。欲
有所表故。有表不有。表無不無。所以非有非無。是所
表之道。有無二諦。是能表之教。教能表理。理能應教。
教理相稱。故名如是。故經云。一切有無法。了達非有
非無。不著不二法。以無一二故。華嚴經云。諸佛聖主
道。微妙甚難解。非思量境界。唯智者行處。此明無所
得二諦非二乘凡夫境界。乃是佛菩薩行處。雖非凡
夫二乘境界。而亦可得聖凡境界。雖言是佛菩薩行
處。而非有所得佛菩薩行處。故大經云。有所得者名
為無明。無所得者名為智慧。乃至有所得者是二乘。
無所得者是大乘。有所得者名為二十五有。無所得
者是大涅槃。有所得者無道無果。無所得者有道有
果也。大品三慧品云。諸有二者。名為有所得。無有二
者。名為無所得。何等為二。所謂眼色為二。若言眼為
能見。便成異於色。色為所見。必殊於眼等。即名為有
所得也。若成論家義。有亦是有。無亦是無。故以三□
有為俗。即物之無為真。此有無既住有無處。故無所
表。既無所表。即無理應教。教無此表理。教即無能詮
理。不能詮理即非理教。理不應教即非教理。非教理
故即無理。非理教故即非教。故以世間法者有字無
義也。今則有無二教。表非有非無之道。非有非無之
道。故有有無二教。故經云。出間法者。有字有義也。山
門義。與成論等師。常有異義。成論等云。境智是二。各
不相關。境自稱空。有二諦智。自是權實二智。智自生
自滅。境無生滅。一往大判如之。若復細而論之境智
並有生滅無生滅。何者。彼明真諦境無生滅。俗諦境
生滅。因中智有生滅。果上智則無生滅也。如斯之義。
非唯是有所得。亦復不能所緣之義。故淨名訶云。莫
以生滅心行說於實相法。今寧得以生滅行心緣於
實相境也今謂境智不二相因。故有境智。如同虗空。
虗空是無生無滅。智亦無生無滅。故華嚴經云。諸佛
妙境界。其如虗空。此明境同虗空。大品經三慧品云。
虗空生故般若生等。空品云。般若空等。明此智同虗空。
非直無生無滅同於虗空。生滅亦同虗空。以虗空無
生無滅。而有生滅之用。境智亦無生無滅。而有生滅
之用。以其有同虗空故。以虗空之有為俗諦。無同虗
空。故以虗空之無為真諦。亦以有同虗空故。虗空之
有為權。無同虗空故。虗空之無為實。有無既通境智。
生滅亦通境智。伹此生滅亦同虗空。故以虗空生滅
為境智生滅。故大品經云。如虗空生故般若生。此意
欲明虗空以無生為生。般若以無生為生。故十地經
云。地行如虗空。彼文先解境同虗空不生不滅。出過
三界。後舉地行。始明地行亦如是。不生不滅。出過三
界。山門意。境智並不生不滅。與數論等永異也。如數
論等云。若有表有。無表無者。此即各有相。有相故有
所得。有所得則名為理外。若有表不有。無表不無。非
有非無。名為無相。既有表不有。故無有有相。無表不
無。故無無相。以無有有無相。故名無所得。無所得者
即名理內也。了義不了義者。若有表不有。無表不無。
則名為了義。若有表有。無表無者。則名不了義。亦有
是有。無是無者。則名為秘藏。有表不有。無表不無者。
則名開秘。開秘則名了義。秘藏即名不了義。不了義
者則名為半字。了義者名為滿字。滿字名曰大乘。半
字名曰小乘。以小乘不了義故。名為有所得。了義故
名為無所得。故有。無二諦。凡聖佛菩薩共行。而有得
有失。若有是有。無是無者。則名為失。若有表不有。無
表不無。則名為得。以了有表不有故。則名為聖。□有
是有故。名為凡夫。所以道未曾二。但約得失兩明。故
成凡聖。乃至有生死涅槃之異。故大品經云。方等亦
名甘露。亦名毒藥。服消則為藥。不消即為毒。一藥未
曾甘毒。但為有方便無方便兩緣。故成毒藥甘露之
殊耳。問數論師等亦云。二諦之境是凡聖共行。今時
亦言凡聖共行。與彼云何異。答彼云八法世諦境無
異。伹凡夫取相故著。聖人從真觀出被道無漏心行
故不著。為異。今明凡夫則言有可有無可無。聖人知
有非有。知無非無。故異彼也。問若聖人有無表非有
非無。凡夫有無只表於有無者。凡聖頓永理教殊別。
寧言二諦是凡聖共行耶。答二諦名雖同。而意大異。
凡夫有則表有。無則表無。聖人有則表不有。無則表
不無。故在名雖同。而隨凡聖兩人有無異。凡夫既有
表有。有不得轉為不有。今既不得轉為不有。凡亦不
得轉為聖。聖人有既表於不有。無既表於不無。故
有得轉為不有。凡得轉為聖人。凡人有既是有。故煩
惱即是煩惱。不得為無煩惱。今聖人說有表不有。即
煩惱轉為不煩惱。故雖有煩惱。如無煩惱。而煩惱性
本自不有。無所有故。假名無明。所以有得轉為非有
也。問說有無為表非有非無。令眾生因有無之教。悟
非有非無之正道者。何意不直說非有非無中道。令
其得悟。而說有無。令人於有無成病耶。乃似故欲令
眾生煩惱因緣住理外人地獄也。答眾生顛倒。或心
不可頓悟。以漸法門化之。但眾生聞有著有。聞無滯
無。則為說非有非無。則便不受化。故佛與眾生同源。
不於僧那故聖人慈悲方便甫化。譬如長者脫珍御
服。著垢膩衣。同子糞作。即是隨緣。假令聖人方便甫
同眾生。故世間說有我亦說有。世間說無我亦說無。
後則就求其有無相不可得。令其悟此有無非有非
無。則是有無非有無。非有無有無也。問若以有無。表
非有非無。令得悟非有非無之中道時。有無兩教癈
去不。若悟理教癈。教癈故理。亦應癈。若悟非有非無
時。有無教不癈。故從非有非無之理有。起無二教者。
與舊折俗入真。從真出俗。及地論息妄還真。從真起
用。有何異耶。答彼師等。所執有真俗二境。故折俗入
真。復從真出俗。息妄亦然。今明有不有。為破有病。明
無不無。為破無病。有無兩病若除。復有何二教之可
得。既無二教可得。復有何非有非無之理可會耶。故
非有非無。亦非非有非非無。故有無非有非無。泯然
無際。故居士經云。不離文字說解脫義也。大品經云。
是字不住亦非不住。是字無所有故。問若然只見破
外人有無教。言非有非無。那得云是佛二諦教以表
非有非無之道耶。答只教令其識有是非有。無是非
無。即是破復是教。又一切諸法本若是有。可表非有
時。或得或失。而今本來不有。而假名說為有。只有本
不有。不有假名說有。故大品經云。善吉不壞假名。說
實相義。不動實相。而說假名。故於有無心動搖也。問
本藉有無二教。得悟非有非無之道。今若有無非有
非無俱盡者。寧非墮於耶見耶。答本為謂有無可有
無。故明有表非有。無表非無。以有無之教表非有非
無之道。今若無有無二病。復用二教何為。既不論教。
復有何非有非無之理可得。故理教有無非有非無。
本性清淨。但顛倒眾生。所怖畏處。故百論云。畏處何
染也。問若理教俱盡淨者。何須說二諦教耶。答具如
前說。治眾生病故須說。但言方為說言有不住有言
空。不住有說有。不住空說空。詺空為有。詺有為空。此
有不有。有此空不空空。空有為世諦。有空為真諦也。
故大品經云。開宗以不住法住般若波羅蜜中。大經
第五卷末云。善男子。如來或時說一為三。說三為一。
又梵行品云。如來世尊有大方便。無常說常。常說無
常。說樂為苦。說苦為樂。我淨等一切法類爾也。又德
王云。永斷二十五有。故得名淨。淨則是涅槃。亦如是
涅槃得名有。而是涅槃實非是有。諸佛如來隨俗故
說涅槃是有。如世人非父言父。非母言母。涅槃亦爾。
隨俗故說。言諸佛有大涅槃也。華嚴經云。一無量。無
量一。多一多一等。

第二釋名。所言二諦者。謂真諦亦名第一義諦。俗諦
亦名世諦也。按字釋名。真以實為義。則有之無。體無
虗偽故。稱為真諦。第一義理極莫過。謂之第一。旨趣
實爾故稱義。俗者以虗偽為義。有非性實。賴眾緣成。
無自故稱俗也。世者以有隔別。名相不同。故曰世。問
此釋名以成論何異。答名雖同。其意大異。若以義釋
名。有三種勢。一橫論顯發。二竪論表理。三當體釋名。
所言橫論顯發者。欲顯。俗是真為義。真是俗為義。何
故俗是真為義者。欲顯真是俗家之所以。故言俗是
真為義。欲顯俗是真家之所以。故言俗是真為義。故
大經梵行品云。欲令眾生深識世諦。是故如來宣說
第一義諦。欲令眾生深識第一義諦。是故如來宣說
世諦。為此義故言橫論顯發也。竪論表理者。真是不
真為義。俗是不俗為義。故居士經云。五受陰洞達空
是苦義。諸法畢竟不生不滅。是無常義。此則是以非
苦釋苦。不無常明無常也。大經聖行品云。知苦非苦。
苦聖諦。知集非集。集聖諦等。故言竪論表理也。當體
釋名中是實為義等釋也。亦得言當體從他為義。苦
隨空故為俗。實故為真。隔別故名世。理極稱第一。則
是當體釋名。若隨俗人所知名俗。真智所知名真。世
人所知名世。第一智所知名第一。須他為名也。所以
明真俗意者。為表非真非俗。即是名表於無名。無名
之道。有何不名。所以有無之名。本於無名。無名而名
故。名為有無。有名俗諦。無名真諦。真以實為義。俗以
浮虗為義。此名是義名。義是名義。即是一名無量名。
無量名一名。故有一名無量義。一義無量名。無量名
無量義。一名一義。俗亦名世。真亦名第一義。世是伐
謝為義。第一莫過為旨。故真俗是虗實相待。世與第
一從褒貶為名也。通秤諦者。成論師云。有三家。一光
宅云。言教為諦。理本自實。說有耶有正。正言中理無
有永謬。為之審諦。耶說永宗。呼為不諦。諦與不諦。關
近者之言。在理不異。俱稱實也。二莊嚴云。如四諦知
是諦。引大經四諦品云。佛造迦葉。所言苦者。不名苦
聖諦。何以故。若言苦是苦聖諦者。一切畜生及地獄
眾生。應有苦聖諦。又言凡夫有苦無諦。聲聞緣覺有
苦有諦。復結云是名知苦非苦名苦聖諦。是則凡夫
伹有苦境。而無苦智。故云無諦。二乘有照苦之智。故
言有諦。若爾知能尋求秤境。故知為諦。三龍光傳開
善云。實名在理。諦有三義。實義釋諦。此即在理。審當
釋諦。從言教為目。推審釋諦。推審就解。解能推於理。
雖有三種秤。而在理為正宗。審有此理。故秤諦。今謂
不然。彼有教境行三法異故。各執不同。大乘義望之。
並是有所得二見之說。第一師境智既非諦。豈有能
說之文得是諦耶。文言何所詮而得諦耶。第二師解
智為諦者。所觀之境。既非諦。豈有能觀之智得是諦
耶。第三師境為諦者。大經巳破。故不用也。今大乘明
義。無二為二。說一往亦得言以教為諦。而實大異三
師說。前雖言以教為諦。而經明諦名目。理教得諦名。
若言教當體諦。而文是詮理。文不自表。又異於境行。
故大異也。今謂理乃是非諦。教正是諦。但諦名不自
待非諦而得。就教中為言。境與智並是教。亦悉得是
諦。後兩家境智悉自是理非教。今明境智並是教。理
即非境。非智非教。故異於三說也。問山門宗理說非
有非無。教乃是有無者。理異於教。教理相乖。何得名
諦。此即非諦也。答有二意。一今釋諦名本以不諦為
義。所以雖言有有無。為詮非有非無。方自得故是諦
也。二亦不必須道諦是不諦。直置有無。詮非有非無。
自是諦義。何者。若有無不詮非有非無。可是非諦。今
有無不乖非有非無。非有非無。亦不乖有無。所以相
表故得諦也。今明無有此能。亦無此所。乃至人法等。
但假名因緣。故名能所。能所則通亦長。故一切諸法。
不出於能所。因果即短亦別。若非能無以成所。非所
無以成能。故能必待所。所必帶能。但世間受名有便
不便。或在能為便所則不便。或在所為便。能則不便。
乃至能所合論。則便。單能所則不便。何者如體中能
為便所為便者。如好精美食。宜在所能所合為便者。
如水洗物非淨故。物淨。能所俱名為淨也。今明通名
諦者。諦以審當義。伹一家釋諦有二義。一說有無二
教當於理故。審當。二當機緣故審當。則片二乘凡夫
無理可當無機照也。若如百論云。真俗相待故。二諦
皆實。所以真待於俗。世待於第一。故百論云。如㮈待
棗為大。待苽為小。二俱為實。今諸法於凡謂實有。於
定謂無。故名為諦。如凡愚小兒看所作約事為實有。
於彼便為諦。幻師知其實無所有。亦是為諦。諸法亦
然。凡隨為實。於凡為諦。聖知有非有。知無非無。有無
畢竟。無所有。於聖為諦。故諦待不諦。實待不實。真待
於不真。不真名為俗。俗待於不俗。不俗名為真。故凡
真則聖俗。聖真即凡俗。俗名真俗。真名俗真。俗真非
真。真俗非俗。故非真非俗名為中道。第一義諦通釋
於教二諦意也。問他既約虗實釋二諦。今亦就虗實
明二諦。與他何異。答彼明虗實。而虗實並安二諦理。
如鼈鼻論虗實二諦。今明虗實迭伐明虗實二諦。如
㮈待棗為大。此則為實。望苽為小。則便不實。諸法於
凡是為有。即名為實。於聖不有。則名不實也。問他家
虗實並安可論相待。今山門虗實迭伐者。應無相待。答
彼虗實並論。如鼈鼻故。不得明相待。兩法性實自有。
何須論相成。長短等並類然。今明無名無相中。虗實
迭伐相由成立。方復是相待義彰。如㮈於棗為大名
實。望苽為小則名虗。㮈實不當大小。相因成大小。一
切諸法於凡隨有。故名為實。聖知有不有。故名為虗
也。問若然唯應有一諦。寧言二諦相待。答理實應然。
故大經云。世諦者則第一義諦。伹隨順眾生故說二
諦也。問如彼經者只成一諦。寧言二諦相待耶。答實
論無兩一。但於凡聖二人。故說二諦。二諦有何失耶。
如凡夫謂諸法實有則名為世諦。於聖人不有。不有
於凡名不諦。於聖則名諦。有既轉為不有。故凡轉為
成聖。故有二諦。若如彼義。有不作無。無不轉為有。性
實不改。故失一無量。無量一。展轉生無礙解脫法門
義也。問若言於凡是實名為世諦。次悟不實名為真
諦者。唯見約凡聖二人辨二諦。真俗二諦相待在何
耶。答約二人。則是相待。人法悉相待故也。十二門論
云。因世諦得第一義。第一義諦得涅槃。則是因俗悟
真。因真悟。非真非俗中道第一義諦。中道第一義諦
則是涅槃。故言因第一義諦得涅槃也。又釋純陀疑
問論云。二諦是相待也。問若然唯是一諦。何一諦。答
於凡是實。即是凡一諦。次於聖是實。即是聖一諦。次
轉悟非真非俗。則是中道第一義諦也。問於諦教諦。
何諦正宗。答各有正宗。百說於諦為正宗。教諦即傍。
中論教諦為正宗。於諦即傍也。問若然百論應是性。
中論應是假。百論應是當。中論可是無當。若使兩論
皆是無當。兩論皆是假。則應兩論並是教諦。寧言一
教一於一假一性耶。答若望論主邊。恒是教。恒是無
當恒假。是就緣明之。有迷有悟。故有教有於。有無當
有。當有假有性也。問若然中論。可是因緣知。百論應
是非因緣智。答亦約論主悉是因緣。就緣假因緣不
因緣。大判如此耳。問於兩諦皆表不。答得有此義。問
若為是於。表耶。答遠望為論。變有不有及無不無。得有
於表義。問變有無非有無。正是教表。何關於表。復次
當執有無時。是於。若爾當執非無時表耶。若當執有
無時。不表。變故方表。故知有表不表。有諦不諦也。答
得如前說當相如問。但通別為異耳。問中論四諦品
云。佛依二諦說法。若俗諦於俗俗諦。真諦於真真諦。
為二於諦者。此兩於諦並是病迷不。答悉是病迷。問
若為是病迷。答並乖道。道未曾有無。作性實有無解
故。有無悉乖道。故是病迷也。問若言皆是病迷者。並
應是俗是凡耶。答望道為論。亦得悉是凡是俗也。問
若望道為語。亦得言是凡是俗者。亦得應有俗二名。
答望道論之。皆是俗而於俗中。自有真俗也。問若於
俗中自相望有真俗者。亦望道道自有真俗耶。答不
例於中道不二。故不論二。於俗中開淺深故得二也。
問二諦並破性不。答亦得明二於諦。不論教諦也。問
若此中不論教諦者。何故前云佛依二諦說法耶。答
二諦語通故爾。問若二諦通者。外人不迷於諦。何故
明迷諦耶。答今明二諦者。出外人二心教故兩雙迷。
既迷教諦故。於迷為於諦也。問若得言並迷二諦。亦
應並迷有無。而識有不識無者。識於不識教耶。答不
例。今兩雙失有無明之。問意執一不執一。故不列之。
前云有無兩雙失者。不識有亦不識無。若識有即識
無也。

第三立名。所言立名者。如來隨機設教。其名無量。
故如真如實際無生。施離鈍淨平等涅槃。無相無作
無願。第一義空也。俗諦名者。世事物有差別陰界入
等也。但經論所盛說徧明之。各有二種。雖明二種。
唯成一種。二何者。真與俗是一種二。世與第一復一
種二也。真是真實為義。俗是浮虗為義。第一莫過為
義。世是隔別名相。代謝不同。曰世義。此四種諦通表
於道。而有相兼之義。何者世諦須從第一義為名。第
一義須從世受秤。真待俗為目。俗因真為名。而真俗
義通。世第一則別。何者真俗通明方便有無二教。故
通世與第一。於真俗上。褒貶之義。故別名也。真貞實
近道。故名為第一。俗浮虗遠道。故名為世。第一附真。
故當褒名。世附於俗。故受貶名。所以世與第一。還是
褒貶。於真俗故。唯成真俗一種二也。故真俗為表非
真非俗之道。道尚非真非俗。豈是第一與世耶。若欲
隨緣作名有無量隨。世與第一。虗實真俗有無等名。
但一種教門。指假名說真俗相資。不如他三假有為
俗。無相理為真。真俗二理。鼈鼻竝安。殊別無有相資
義也。今山門義。因俗故真。即是俗資於真。因真故俗。
即是真資於俗。以俗資真故。得轉凡為聖。以真資俗
故。得改聖為凡。既資俗故。真則非真。所以名為俗真。
既資真故俗則非俗。所以名為真俗。真俗非俗。俗真
非真。非真非俗。共顯法實。既改凡聖即非聖。所以名
為凡聖。改聖為凡即非凡。所以名為聖凡。聖凡則非
凡。凡聖則非聖。非凡非。共顯法實。則是中道一實諦
也。故竺道生法師云。物須因緣無自性故非有。順因
緣起故非無。非有非無。共明法實。實故名真。不謬故
秤諦。乖真故名俗。不實故非諦。是故虗實相待。真俗
名生也。前所明四名。依般若經。只是有無二諦。世與
俗。是有名。真與第一。是無名。但此有無。並是因緣假。
假有不名有。只是非有。假無不名無。只是非無。非有
非無則有無。有無只一非有非無。而四名只是有無
有無二諦。二諦只是一非有非無中道。於非有非無。
立無為真。於非無非有。立有為俗。此則有無屬能表
之教。非有非無屬所表之理。是則無名相中假名說。
須中出假也。問若然與有所得以成論師。體用別。能
所之異。復何殊耶。答大異彼明體用別能所殊。今明
體用能所不二。只指體為用。指用為體。能所亦爾。若
然豈同從來有此法。然後立名等義耶。成論師等舊
云。俗體有此體皃。故秤為相。真理則無故曰無相。俗
不勉名相故秤為有。真絕名相故名為無。而尋二諦
之理皆絕名。絕名不同真理。無可名之相。名無能名
之功故絕名也。俗有有絕名。通有五家。一本無名故
絕。二無定名故絕。三互絕故絕。四則真故絕。五冥真
故絕也。問真俗二諦。皆假為立名。何故常言真絕名
耶。答解不同。一仙師云世諦之名。與所名法。有不一
異義。故俗不絕名。將真覓真。去真彌遠。故真絕名也。
二云當相論俗。本無名及定一名。而非無可詺。假故
不絕名。真無可詺之體。故絕名。三報恩師云。真一向
絕名。俗不施名。所以然者。承名取得俗故俗不絕名。
承名取不可得真故絕名。此三說雖言方有異。義不
殊也。還就俗中。復有絕不絕。何者。如有為法。應名有。
隨名去來故。有為法。不絕於名。無為法不逐名動轉
去來。故絕名也。還約有為法中。有是名字者。為不絕
名。若爾眾生及心無作等非是名字法故。為絕名也。
又成論師等云。有寄名不寄名。但以字約他曰寄。若
爾一往真俗分門。言方不同。一云真無名故寄。俗有
名故不寄也。二云真名寄。俗名不寄名。所以然者。真
空非名。俗有有名。故有寄不寄。若爾。非止是寄真名
在俗。亦是寄真在俗。所以然者。真不真故真在俗也。
亦有人言。不以真寄俗。但以真名寄在俗中也。問若
然真非名耶。答真非名也。問若爾真非字耶。若真非
字也。問若爾苦樂非名不。汝若苦樂是名者。真何不
名。若爾真亦得寄也。還就俗中。復有寄與不寄。若約
八法之中。七法寄名。色法不寄名。所以然者。一切法
名皆是色故也。若還就色中。凡有十五種色若此一
化門三色有寄不寄。若是十二色一問是寄名十二
色不詮辨故。三色有寄有不寄。何者。三色之中各說
三色。此則不寄。若隨一色之中說三色。則兩色是寄。
故言三色有寄不寄也。約三色中。還自說三色。復有
寄不寄。若黑色還說黑者。此則非寄。若就黑色中。說
青黃等色是寄也。四聲五音冷燸等觸凝然也。又彼
師等云。真一向是借名。俗不借名。所以然者。真無名
無相故。就俗借真以目真故說無生為真也。若爾如
實際等詺皆是借也。又俗中亦有牙借名。如因中說
果。果中說因。如斯之類。悉是借名。如黑者說白。白者
說黑。短者說長。長者說短等。並是借名也。今謂如佛
藏經云。以無名相中為名相說。如經言。無為法中。而
有差別。並有此義。而不如彼存法多種相說。今意望
彼。彼皆是有所得斷常理外心相顛倒也。一家意。說
真為俗。說俗為真。說境為智。說智為境。說黑為白。說
白為黑等。如空中識羅虗中識絞等無有蹤跡。故大
品經句義品云。如鳥飛空跡不可尋。又云。無句義為
菩薩句義等也。般若經云。凡所有相皆是虗妄。若見
諸相非相。即見如來也。

第四有無。自有兩。第一明奢論有無。第二明功論有
無。

第一明奢論有無。成論等師云。一切諸法雖曠而無
邊。深而無底。以有無往收。罄無不盡。有則四有為。無
則四無為。四有為法者。謂色心無作眾生也。色或有
十四種。或十五種色。並有形方。故有質礙。質礙故如
為釋摩男說色當體惱壞。如癕如瘡如病等。故須厭
離也。心者能緣為義。能緣為體。無作者數論解不同
數云色入所攝故。彼云十種隨色無作無教假色也。
成論云。無作。非色非心法。明其一作巳復更作。非身
口動心作而常生。故言無作也。眾生者。數論解不同。
數云。眾生無別用。但有名字。如黑中兌白等也。成論
師云。三聚法共成一假用也。四無為者。謂虗空非數
緣。數緣妙有也。虗空無為。數論家解不同。數云無為
虗空。謂大虗也。有為虗空。井穴門向空色入所攝也。
成論師云。虗空一向無為法。井穴門向等並是有異
法色入所攝也。今謂如中論說。虗空非有亦非無也。
非數緣無為。亦數論不同。毗曇云。未來緣差為非數
緣。成論師云。同數者舊五方便以解所得以非數緣
也。數緣無為。又數論解不同。數云真慧數治道所得
善有法。為數緣無為。論云真解所得無為。為數緣無
為也。妙有無為者。毗曇義正申小乘宗故。末及妙有
常住。論云統解大乘故妙有常住無為也。數云三無
為並本有各體各得得。繫屬行人。數緣無為是善有
法。二無為。是無記非善也。成論師云。三無為為一體。
一虗空無為為體無為實不當善惡緣由不無善惡
虗空通本始二無為但始有也。亦不明得繩不相應
行法也。今大乘明義所明顛倒。欲拔出虗妄眾生。隨
緣說從多名之。亦可有此義。語同而意大異。但大異
為無為是因緣義。是有為無為。無為有為。離有為無
別無為。離無為無別有為。故大品三假品云。離有為
無無為。中論常結云。因有為說無為等也。有為無為。
不曾一異。有為空有為。無為空無為。空有為故生而
非有。空無為故。滅而非無也成論師有得家義。生死
是有為。涅槃是無為。從多為論。世諦是有為。真諦是
無為。此則離有為有無為。離無為有有為。如斯義意。
並是二見有所得。不離斷常心也。今無所得義。生死
涅槃但是有為。非生死非涅槃。乃名無為。真之與俗
並是有為。非真非俗乃名無為。故大品經序品云。到
有為無為彼岸。又法稱品云。有為法者。謂有漏無漏。
乃至世間出世間。無為法者不生不滅。非世間非出
世間也。中論涅槃品云。有無是有為也。又往往云。有
為空故。無為亦空也。十二門論。有果無果門末云。有
為空故。無為亦空也。問無漏出世間。自通有為生死
與無為涅槃。寧得此經證耶。答彼宗涅槃生死有為
無為。為異法別體。故勉三相。或為無為涅槃有三相。
或有為有漏作如此心者。並有所得斷常心。今明無
別生死涅槃有為無為異。只悟生死涅槃為無為。畢
竟不起無蹤跡。名為無為。故若生死若涅槃。則名世
諦。非生死非涅槃。乃名真諦。真俗有無。有是無有。無
是有無。故假有以明非有。假無以明非無。若一而二。
其文有似而不同。若苟欲令其同。即不異而無同。若
苟欲令其異。則無同而不異。故今果有。其所以不有
而明有。亦果無其所以不無而明無。不如數論師等
義。有不關無。無不關有。今明無無可異有。無有可異
無。故借有以明無。借無以顯有。故真俗之名。寄有無
明之。故大品經云。非有為非無為。有為無為皆不可
得。所以要因有故說無為。要因無故說有為。數論地
論等義。有為無為異此。則離有為有無為。離無為有
有為。既離無為有有為。故則是離無相有有相。既離
無為有有為。故即是離有相有無相。離無相有有相。
今大乘明義。因緣義。離有為。不得說無為。離無為不
得說有為。故以有為無為。為世諦。非有為非無為。名
為第一義諦。故世諦則有成有得。第一義諦則無成
無得。所以成得是無得。是無得是成得。無得之偽號
有成得。成得之真號為無得。故得而無得偽號故。假
而非無。無得而得真號故。實而非有。故非偽非真供。
顯法實也。

第二功辨有無。數論地論等義。彼云一剎那明之。
因緣合故諸法有。因緣離故諸法無。云剎那者。此云
急促。是時節之名。明時與法俱。法與時俱。明一剎那
時中法合則有。一剎那時中法離壞則無。此是即法
沙門義。彼見因緣合故是有。見因緣離故是無。所以
彼見無異有之無。見有離無之有。有作有解。無作無
解也。此中廣解折法觀義。而二觀中廣釋也。今大乘
明義。有無是因緣義辨也。假無故有。假有故無。假有
故無。得以有待無。假無故有。得以無待有。以無待有
故。得無為有。以有待無故。得有為無也。數論等義有
無既異。故則不得以無為有。亦不得以有為無。亦離
合有離。異離異離有合。彼雖云不合。不合即是離。彼
雖云不離不離則是合。合不得名離。離不得為合。今
明既以有為無。以無為有。故以合為離。以離為合。既
以有為無。豈得離有有無。既以無為有。豈得離無有
有。乃至既以合為離。豈異合有離。又以雖為合。豈得
離離有合。既不得異離有合。豈得即離有合。乃至既
不得離有有無。豈得即有有無。即故有無合離。不得
是一。亦不得是異。故合離不得各行。亦合離不得合
行。但明假名故云離。既假云其離。豈真俗有異哉。亦
假名言合。豈真俗有合哉。故假一異合離共顯正法
實也。問詺有為有。詺無為無。復有何妨。而言有為無。
言無為有耶。答得意無二。為言迷得。伹有所得家言。
有為世諦。有此虗假理。無為真諦有此無名無相理
遂成拔。故今欲拔此病展轉抖揀。乍離乍合。今彼心
無蹤跡。顯於正法。故復此說也。

第五明中道。解中道義。略據有三家。一者外道辨
中道。如百論云。迦毗羅弟子。誦僧伽經云。泥團非瓶
非不瓶者。泥團異於瓶故非瓶。而不離於泥團有瓶。
故非不瓶。故言非瓶非非瓶。名為中道。亦得泥團不
則瓶故非有。不離泥團有瓶。故非無。非有非無。名為
中道。同開善俗諦中道則因非果故非有。非無作果
故非無。此非有非無。俗諦中道也。優樓伽弟子。誦衛
世師經云。聲非大非小。如順大質所出故言大聲。順
小質所出。故言小聲也。勒沙婆弟子。誦尼徤經云。光
非明非闇也。二者成實論師。解中道略據有三家。一
延秨定法師云。八法為中道。於八法家。有無用為二
諦。如鳥身為中道。兩翅為二諦故。二諦一中道為體
也。何者。彼云通是中用通非中。別是中事別非中。何
者有無是通於諸法而用。故而非中。色心等是中而
別事故非中。所以非通非別。平正是中道也。問平正
是中平正何物耶。答色心等是平正。問若色心等八
法是平正者。色心等八法是中道耶。答舉法明之。色
心等八法是中。故前云別是中。而功論之非中。故前
云別事非中也。至論八法家平正通義是中。如正因
佛性義也。問色心等八法家平正是中者。平正是色
等家用。若然中用色心等八法是體。豈非倒耶。答非
倒。似如毗曇義。色心等是。若空無常無我用。而此用
為理。以色心等為體。而用此體名為事也。問行人心
會平正時。却或用有無用時除或。答會有無之時斷
或。問若爾體翻成不反用也。答法相如磬如心是體。
而體上解用能斷或。若然豈言用勝體弱耶。故此義
宗中道有別彰。白馬報恩法師並傳此說也。二龍光
云。二諦二體故。論十號品云。佛不說世諦為第一義
諦。不說第一義諦為世諦。論既云二諦理寧非二體
也。故法師云。約兩理明二中。合而論之。一中也。三開
善云。假自無體。故生而非有。俗即是真。無體故。可假
真則是俗。真則是俗。離無無有。俗則是真。離有無無。
故真俗不二不二而二。二則不二。不二而二。二諦理
明。二則不二。是一中道也。諸學士法師。傳述開善意。
二諦一中道為體。而明二諦者。對世諦。開立為真諦。
故為真俗二諦。故龍樹觀性門。第八十二門論云。因世
諦得說第一義諦。若不因世諦。即不得說第一義諦。文
即是待假義。至論第一義空。何曾是有無。何曾是待
不待。絕待絕絕。故言語道斷。心行處滅。是淨亦淨則
是一真中道。如虗空因長短故。虗空有長短。至論虗
空。何曾是長短。今亦相由說故二諦。至論何曾是兩。
故一真中道也。故開善意。慧受會一真中道時。遣或
雖言。契中時却成。而真則中道。故亦得會真諦斷或。
故中道無別境。無別彰還是真空之彰亦可別彰也。
此三師五說。義望大乘意。並是有所得斷常心行。自
是顛倒豈能遣或也。第一家平正是中道。既言中道
不能却或。復此中道何為經云中道第一義諦。寧言
平正是耶。第二家大經自明聲聞緣覺但見空。不見
不空。所以不行於中道。不見不空故不行中道。故不
見佛性。若爾豈有兩理二體。若合而明之。為中道者。
兩理終是二片。云何一中道。一中道安何處。安真上。
為安俗上。安真上。非中道。目俗上亦非中道。合則如
上非也。又假自無體故生。而非有者。生是有是無。若
言是有有自有故不得言生者。若言是無無法本不
起。故非生。生體故可假亦然。真即是俗。離無無有者。
兩理不相離。離無無有。即是之是離無無有耶。若言
兩理明之。終是相離也。若則是之是者。照真是照俗。
照俗是照真。若異則是二照兩境。終是二片物。寧言
一中耶故。菩薩瓔珞本業經第二卷集散品。敬首菩
薩問佛云。二諦法性為一。為二。為有。為無。第一義諦
復云何。佛答云。隨有諦無諦中道第一義諦。一切諸
佛菩薩智母。乃至法亦是諸佛菩薩智母。所以者。諸
佛菩薩須法生故。佛子二諦者。世諦有故不空。真諦
空故不有。二諦常爾。故不一。聖照空故不二。有佛無
佛。法界不變故不空。第一無二故不有。有佛無佛法
界一相。故不一。諸法常清淨故不二。佛還為凡夫說
故不空。無無故不有。空實故不一。本際不生故不二。
不壞假名說諸法相也。是二理者。豈是中道耶。第三
家不二而二。二諦理明。既云兩理明。寧復言一中道
耶。若一中道理。雖無名無相洞遣百非。而不得云無
此理。若無此則是撥無耶見。有此理故。智契會時。隔
凡成聖。於是不勉有所得心也。妙勝定經。佛自云。我
昔作多聞士時。共文殊諍有無二諦。文殊言有。我言
無也。同此諍論故。而不能定二諦有無。死墮三惡道。
復服熱鐵丸。逕無量劫。從地獄出。值迦葉佛。為我解
說有無二諦。佛言一切法皆無性。汝言有無是義不
然。何以故。若一切萬法。皆悉空寂。此二諦者。亦有亦
無。汝今解者。但解文字義。不解深義。若爾豈言兩理
二體侈一理一體也。今明中道義。有兩意。一論得失
大意。二正明中道也。明得失大意者。涅槃經云。佛性
中道遠離二邊。而說真法。大品經云。諸法實性不生
不滅。不增不減。中論云。因緣所生法。我說即是無。亦
為是假名。亦是中道義。其文甚多。今略舉之。欲明諸
法非有非無。聖人於假名中道說有無。眾生不解意。
多生執著。聞有言定有。有即是常見。聞無言定無。無
即是斷見。乃至六十二見。因此而生。失於中道。亦復
迷於假用。大經言。聲聞緣覺但見於空。不見不空。不
行中道。不行中道。故不見佛性。此文證失中道。又言
我於一時。與彌勒菩薩共論世諦。五百聲聞了然不
解世諦。近事尚自不解。真諦深遠豈此識之。則證迷
假名也。若迷中或假。即有五失。一失諸法不二成二
義。二失諸法假名成性實。三失諸法相待成自性。四
失諸法皆空成性有。五失中道成邊見。若人久脩方
便了非有非無之道。六識所行處。知有是不有。無是
不無。非有非無。二不二。始是至道。故大經云。智者見
空及與不空。行中道見佛性。既解中識假。還有五得
對前失。一解諸法不二也。二知諸法假名也。三解諸
法相待也。四悟諸法皆空。五見於中道也。山門義即
是無所得觀行。小是大小。如百論所明。大小乘觀行。
此是正法。非大非小故。假名相待。明於大小也。若非
大非小。而大而小者。此則是竪論之。若待小故大。待
大故小。此即是橫論。所以大名小大。小名大小。亦待
有故無。因無故有。有名生在於無名。無名生在於有
名。是故有無名為無有也。以無有名為世諦。有無名
為真諦。此二諦假名有無。而眾生顛倒於不有有。作
有有解。既隨有是有。則見色是色。乃至見心是心。既
見色有色。心則為色心諸有所傳若正著有顛倒時
不可化也。但著有勞役後時厭苦欲求出離時。佛乃
爾云。有本不有其始。得悟不有得離心色有等一重
轉也。次復隨諸法無有即成斷見故。二乘著空。凡夫
滯有。今更為說空不空。彼乃得悟一色乃至一香。須
本巳來。非有非無。悟中道正觀。今約觀悟宜作觀名
不名中道也。次非有非無而假名無有。名為世諦。明
假有不有不名有。假有不名不有。只明世諦假有。非
有非不有。備截斷常二見。名為世諦觀也。次因世諦
故名真諦。因假有故真諦名假無。假無不名無。假無
不名不無。故真諦假無觀。亦備截斷常兩見。假名真
諦。真諦既爾。乃至假名佛性涅槃等類然。却截故名
中道。中道約法。則有無量。然中道尚不可一。豈可有
多師。今約法明中道。明一切諸法假名類。此既明真
俗觀。物隨應有二諦中道觀。今明俗真。尚自非真非
不真。真俗尚非俗非不俗。真俗尚無。豈有二諦中道
可得。故非真非俗。故實無三觀義。故大品經平等品
云。諸法平等相一切聖人。皆不能行。不能到。故仁王
經菩薩教化品云。世佛出世前。無名字。無義名。無體
相。無三界名字。善惡六道等。但佛出世為眾生故。說
三界六道等。若爾何處有二諦理天然耶。

第六二諦相即。二諦相即。備出眾經。如大經第十
二卷。佛答文殊云。世諦者。即第一義諦。大品經奉鉢
品云。色即是空。空即是色。餘經相即義可尋。次若言
真即俗。俗即真者。此是奢論。若言色即是空。空即是
色。此即是切論。雖復奢切。同辨相即義。但成論師解。
相即有兩種。一云二諦異體而同處。故名相即。二云
一體故言相即。即是即是之即也。故開善云。假自無
體。生而非有。俗即真。無體故可假。真即是俗也。今謂
不然。二諦既言一體。七地巳還。寧有出入觀耶。八地
巳上寧有二諦。可竝觀耶。又若為因緣生者。即是相
即。若不須因生即不相即。若順虗妄因生則有相即。
若為真實因所辨則不相即。如莊嚴家云。涅槃妙有。
出二諦外。此妙有不即於無。虗空不為業因所得。常
爾具遍故。不即於有也。開善等云。佛果二諦所攝。猶
是讀待二假成故得云相即。今謂不然。兩因所成法。
寧得非因所成因體相即耶。又俗即真。若猶有俗者。
俗便出真外。那得即真。若即真。與真不異者。寧復得
強分別有俗。若強分別真為俗者。便以空分別色。色
分別空。若然豈不乖經耶。今隨假名名有。此是不有
之有。故名為俗諦也。假名名無。此是不無之無。故為
真諦也。有既是不有之有。故非是離無之有。無既是
不無之無。故非是離有之無。無既非是離有之無。故
無有外之無。有既非異無之有。故無無外之有。無無
外有。有則是離無。無有有外無。無則是離有。無無既
離有無。無即有。亦無無。離無既無。有即無。亦無有故。
非無非有。非真非俗。而明真俗。俗是真俗。真是俗真。
故無即於有。非是雖無之有故。有即於無。既非離有
之無故。名為有無。非是雖無之有故。名為無有。若無
非有即是離有之無。若有非無。即是離無之有。如三
假之有。即是離無之有。虗空等無。即是異有之無也。
今謂有既是不有之有故。有即是無。無既是不無之
無故。無即是有也。若他有異無之有。異有之無。異有
之無。故用有分別無。是異無之有故用無分別有。無
既是離有無故。無名但生在於無。有既是異無之有
故。有名生在於有。有無二名。既其不通。真俗兩體。豈
得相即耶。故真俗名一用一則不論相即。名異用異
亦不論即也。今大乘無所得義。一而異故。所以論即。
異一而故所以論則。若一而有異。二諦一體二用。則
不論則。若有異而一。如二用一體。亦不論即。何者體
一一無即義二用理異。亦無有即義也。今謂名一而
用異故即。用一而名異故即。此是名用用名。一異相
即也。若有可有有不即空。空若可空空不即有。此則
空有名用俱異今明相即者。須洗前令盡淨。然後可
說之。若色與空相即義彰。餘法類可尋。何者言色非
色故。色非色之空色。空非空故空非空之色空。故空
色可相即也。有不有故有有可即空。空是不空空。空
可即有。可即有故。名為空有。有可即空故。名為有空
者。有空故異有無空。空有故。異空無有。若有非空有。
有不即空。空不有空。空不即有不即有。則不得辨相
即。有不即空。亦無有相即。故空有既異。則無相即義
也。成論師等云。因緣即體不可得。名為真。真即俗。俗
即真。離真無俗。離俗無真也。今謂不然。汝真即是俗
者。則失真。俗即是真。則失俗。真俗牙相失者。復有何
俗可即也。又無相為真。有相為俗者。今問汝有非空
有。有則離空。空非有空。空則離有。空既離有。有出空
外。有既離空。有出空外。有出空外云何相即。若不出
外者。七地巳還。何勞出入觀耶。有無既異。故不得相
即也。今無所得義。空不自空。故名為有空。有不自有。
故為為空有。既是空有故離空無有。空是有空故。離
有無空。離有無空故。有即是空。離空無有故。空即是
有。故言色即是空。空即是色。離色無空。離空無色也。
舊釋淨名經大品經。色則是空。非色滅空。色性自空。
云色即體是空。非是壞色得空。明此色本性即於空。
如色是好而好非色屬法塵。今謂不然。色即是空。如
色塵法塵者。燒色等時。法塵應不燒。若二並被燒者。
據此為例。若色空二者。一燒一不當燒不燒。又二種
悉是色故也。今明此經文直是正義。色即是空。非色
滅空者。此色是空色。空是色空。色空故色性自是空。
空色故空性自是色。名為空色。空與色。非一非異。非
有非無。假名開為空色。故名空為色。目色為空。故色
即是空。空即是色。非色滅為空。故色性自空也。問俗
即真者。如車輪轉時。真亦被轉不。答舊云俗車時。真
不當轉不轉也。問若然者。不明相即。既言相即。是則
應被轉。一轉一不轉即不即是也。又如色等本有今
無時。真空亦始有之。若真空本有者。此空何所空。亦
不相即是。若言真空不當本始者。亦不當即不即。理
不理。諦不諦等。寄諸諦等本始相即者。寄等言。前本
空有色等。始後有故。不相即等也。今謂空色真空不
相妨。故無礙也。

第七辨體相。所言二諦體。師說不同。具如五重中
道中說也。今更明之。一云二諦以有為體。空是其義。
所以然者。緣有故空。豈非就有上論空。空以有為其
體。有以空為義用。故居士經云。五受陰洞達空是苦
義也。今謂不然。若言以有為體。則應以有為理。若不
是理空則非理。亦應有是諦。無非無諦也。二云二諦
以空為體。有是義用。故大品經淨名經等。空為諸法
本也。今亦不然。亦類破之。亦有無既異。常無常異。寧
得為體也。三二諦各有體。有以有為體。空以空為體。
今隨不然。各有二諦體。則成兩理別異。不應相即。而
今經中言。色即是空。空即是色。那得有兩體也。四二
諦共一體。隨兩義取。若將有來約。則以有為體。若將
無來約。則以無為體也。今謂不同。若言一理隨兩義
約者。為是一理而兩義約。為是兩理而兩義約。若是
一理則成一諦。若有二理。則應兩體也。五二諦中道
為體。有無為義。今謂不然。為當合此中道之體而有。
有無兩用。為當離此中道而有。有無兩用。若合此中
道。唯應有一用。不應二用。若離此中道為兩用者。中
道既被離即非復中道故。二諦自有二體。何得同以
一中道為體。雖有五解。終在四句。第一即是有句為
體。第二解即以無句為體。第三解第四解。是半有半
無。是第三句亦無為體。第五解是以非有非無是第
四句為體。今明二諦體豈是以四句往求得也。今大
乘明義。二諦體此是假為作名。如坘羅波夷。實不食
油。強名食油。今明假名二諦體亦然也。關河相傳明。
二諦方便者。本為顯一道故耳。若不為顯一道則無
所論也。華嚴經云。如難陀龍王。以憐愍眾生故。從大
海出。雨於大雨。今佛世尊亦然。從慈悲大海出。雨大
法。法雨者。即是二諦教門。能諦為諦也。若常途師等
所說。有是有故有。有還表有。無是無故無還表無。無
還表無故無名在於無。有還表有故。有名唯在於有。
此有無既自還表有無。故有無則不能表道。不能表
道故。則不名理教。今時明無別二諦體。二諦體經中
無別說。而今須辨者。為他明二諦體故。今對彼論也。
今謂二諦名。是假名。名無得物之功。亦假名體。名體
無應名實。故非名非體。但由用故明體假。因體故辨
用。假名名有。假名名無。假名名無。名為有無。假名名
有故名無有。無有非有。有無非無。非有非無。假名為
體。乃明有無假名為用。欲以表非真非俗。非真非俗
強假名為體。可得有耶。故因緣有無教。乃表非有非
無之道。所以說有為表非有。說無為表非無。故有無
兩教門。表非有非無之道也。若因有無。得悟非有非
無道者。則有無二教。眇然無蹤跡。假名為理。或名中
道。乃至正觀等種種名。豈復別非有非無理。為二諦
體也。為因有無。悟非有非無。則名為中道正觀。中論
辨中觀者。即是明有無。顯非有非無正觀。故名為正
觀。故名為正觀。約此正觀。明昧等三種勢。假名說為
十地勝劣等。若始破斷常。即名為初地。若斷常畢竟
不起。名正觀觀。若淨乃名第十地也。今明有無二教。
表非有非無之理。故得言二諦一體。舊師等有無既
是二故不得辨一體也。故今明二諦以不二為體。二
諦是有無。不二是非有非每。但二非二故二。此二是
不二二故。是二諦不二之用。不二非不二故。二故不
二。此不二是二不二故。不二是二諦之體。此即是體。
亦言理。亦言中。亦言本也。用亦言教。亦言假。亦言未。
各有所對。所以立名。名是則體非有為有體。體非無
為無體。將二來約體亦言兩體。以非有為一體。非無
為一體。若將一體來望。用亦言一用。同是假名用也。
問何文證二諦是教耶。答十二門論觀性門云。因世
諦得說第一義諦。若不因世諦。則不得說第一義諦。
若不得說第一義諦。則不得涅槃。又云。欲知世諦。則
知第一義諦。知第一義諦。則知世諦也。又云。諸佛因
緣法。名為甚深第一諦。是因緣法。故知二諦是教也。
又四諦品云。諸法雖無生。而有二諦。又經云。如來常
行中道為眾生說有也。問二諦中道為體。出經論耶。
答菩薩瓔珞本業經下卷云。二諦義者。不一亦不二。
不常亦不斷。不來亦不去。不生亦不滅。而二相即。聖
知無二故。是諸佛菩薩知母也。又大經云。涅槃之體。
非有非無。亦有亦無。故今明不但二諦以中道為體。
涅槃佛性等。悉以中道為體。中論青目序云。末世眾
生。聞不生不滅畢竟空。便失二諦。故知論主悟解不
生不滅。即具二諦。又論四諦品云。諸法雖無生。而有
二諦也。肇師論云。當其未有則非有非無。非有非無
而為有無之體。立一切法。是則二諦相待得名。非相
待得體名是有無故。可論相待。體非有無。所以不論
相待也。今據三文為證。一淨名經云。法無有比。無相
待故。法無屬因。不在緣故。此即是明中道法也。二大
經云。譬如大空不因小空名為大空。涅槃亦爾不因
小相名為大相。即是名體。為大涅槃也。三中論燃可
燃品云。若法因待成。是法還成待。此還據用。今則無
因待。亦無所成法。此據體也。雖復一往大判如斯。若
更論其義。復有四句。第一用有待有不待者。復有四
句。一者二則論具待。不二則不待。如色空為二。論其
待。色空不二。不論其待。論其相即。沒其待義。二者還
就二中復有待不待義。若作有無兩名。則是相待。若
作色空兩名。則不相待。何者正言有必因無。無必待
有。若作色名未必因空。亦可因心等法。作空名未必
因色。亦可因心等也。三者若言空待不空。此即是待。
若言空待於有。則翻成不待。所以爾者。正言相待假
名一切法上。皆得於待。若必以有待空者。一切法上
未必盡有。別名相對。如常我瓶衣等名。則無別對。若
作空待不空。有待不有。即無法而不得者。常則待於
不常。乃至衣不衣也。四者若言空待成空之不空。此
即是待。若直云空待不空。此即非待。故自有未必相
待者。如言衣待不衣。何必是成衣之非衣。今道相成
者。方得相待。所以加之成字此字方得足言也。此四
種皆是明用中有待不相待。若中道體非二不二。空。
不空。所以非待非不待也。第二階云用中有待有不
待。相與并是待中也。體中非待非不待相與并不待。
所以爾者。用中待既待不待。不待還是待。待不待相
與成大待。體中既非待非不待。即無待之不待。無不
待之待。體相與成大不待也。第三階云將用未望體。
體用皆是待。將體來望用。用體皆不待。所以爾者。既
論其待。待不可自待。必須待於體。體用悉是待。體既
言不待。即不待於用。用雖言是待。此待竟待誰。所以
用體皆不待也。第四階云雖復體用悉是待。待名終
在用。雖復體用悉不待。不待終在體。所以爾者。恒將
用義來約體。所以言體待。體何曾是待。故待名終在
用。恒將體義約用。故言不待。用何曾不待。所以不待
終在體也。問若真俗無二體者。寧得出入觀耶。答我
正觀。非有非無道者。則名入觀。若在斷常心不作觀
者。名出觀。十地經云。愛佛功德。不名無煩惱者。至七
地也。若無差別為差別。約語嘿動靜。為出入觀者。從
初發心經佛辨出入觀也。問他有二諦者。可有並觀。
汝無二諦理。寧得並觀耶。答我約二緣並觀有無二
教。故名為並。又今大乘明義。非真無以明俗。非俗無
以明真。故名說俗巳辨真。說真巳明俗。故了俗即悟
真。了真即明俗。故可名並觀。俗是真俗。真是俗真。故
如成論等宗。真俗既異。了真知終不解俗。悟俗知終
不解真。真俗既不相關。何有並觀義也。此悟非有非
無道者。復有何並與不並也。問說有令悟非有。說無
令悟非無。非有非無之道。復無有無者。與梁武天子
義夢虗空華至覺則無虗義何異。何者彼明生死以
還唯是大夢。故見有森羅萬像。若得佛時譬如大覺。
則不復見有一切諸法。汝今說俗諦。於凡是有。若得
聖時了此有畢竟不有。即名為第一義諦者。與彼何
異耶。又山門義凡本謂有。聖本謂無。今凡悟有表不
有。聖悟無表不無。名為中道第一義諦。則畢竟無復
有無者。此與彼悟第一義諦無復有世諦何異耶。答
舊解不同。或云雖得第一義。猶不失世諦。但世諦是
假無復有實。如鼠婁栗也。或云有無二諦。舉體論。類
如安瓜舉體出舉體沒。後廣明諸師說也。今大乘義
二諦。似語而意不同。超然逈出其外。何者梁武云。金
剛心以下有虗妄病故有世諦諸法。以得佛時則唯
真而無俗。今謂不然。若得佛果。唯真無俗者。流來之
初。但俗無真耶。若至佛唯真。真諦非果。寧得萬行感
耶。若佛果唯空。空無應照之能。則化道所也。今明凡
謂實有。此得聖巳。即悟有畢竟不有。此處如同。而亦
不失假有。故異彼也。問若爾彼亦說有何異耶。答彼
明假名有是有。今謂假有不有。何得類耶。只此諸語。
則簡異諸家也。今明本為凡謂有故說不有。為聖謂
無故說不無。如凡不了無夢。得聖為覺。比悟有不復
有。亦悟無非是無。故因有無。得非有非無。非凡非聖。
非夢非覺之道。乃識有無方便之教故。不同他釋也。
問若欲令眾生悟非有非無之道。故說有無者。何故
非直說非有非無之道。而方便說有無耶。答前釋名
中。巳有此問。今更說之。前釋名不定。今明體不定。故
來意各異也。何者。明聖人說教緣由及具不具。何者
明凡本謂有是有。及聖人謂諸法是無。今且同其說
有無。次令其悟有非是有。有而是無。悟無不是。無而
是有。無而是有故非有。有而是無故非無。始可得悟
非有非無之道也。問他有三種中道應是三諦。今真
俗表非真非俗道者。亦應三諦耶。答三種中道如八
不義中說。但彼有真俗二諦理。復有非真非俗中道
理。義論有三諦。今明真俗是教。以表非真非俗之道。
無別二諦理。豈有三理。又二教秤諦時。理猶未諦。此
所表理受諦名時。二教諦名癈巳。何事三諦。而隨緣
說。亦得三諦。故菩薩瓔珞本業經下卷云。慧有三緣。
一照有諦。二照無諦。三照中道第一義也。問世間樂
小法者。鈍根之人好問大乘二諦。與開善何異耶。答
此是無識人也。未入大乘甘露法門。苟執其非只言
是也。如私􂯝格官解。若悟大乘味。還嗤昔戇也。開善
二諦理是天然境。今明二諦是教。彼宗二諦是理一
者相。一無相。一名生。一亦無生。今謂兩俱生。兩俱不
生。一生一無生。一無生一生。四句。彼義二諦是一說
一不說。今意二諦亦得四句說不說也。彼義真無名。
俗有名。今謂俱名等四句也。彼宗二諦一是假。一不
假。今明俱是假也。彼宗二諦是理。今謂一諦是事。彼
義二諦。一借名。一不借名。二諦。一寄名。一不寄名。今
明當體名也。彼宗聖智契真境時。至忘而彌存。故只
得心生苦。不得稱真理生惱用能逼所逼知不智異。
故彼論云。聖人入滅盡定。蹔息勞務也。今謂能所俱
寂。非能非所。故經云。知苦非苦。名苦聖諦等。何處彌
存性二也。彼宗真理是真。虗通理是俗。兩理定處死
故。今謂說真為俗。說俗為真。說境為智。說智為境。彼
宗有此無名無相理。若無此理。即是撥無邪見。決不
得秤無有無生理。如言樹上有神而不得定莖枝葉
處有。今謂因事故明理。何處有如彼理。若爾言同開
善二諦者。豈非無識人乎哉。又開善等眾師異口同
說。至理是非有非無。今大乘明義。非有無是理。若理
是非有無。即有理之可理。今明非有無是理。則無理
之可理。若有理之可理。理是理故理也。故云無理之
可理。是理非理之理。若理是理故。理則有理異非理。
有非理異理也。今明理是不理理。無非理異理。無理
異非理。若有理異非理。非理異理。則非有不關有。非
無不關無也。今謂無理異非理非理異理。非有即是
有。非無即是無也。

第八辨絕名。
無依無得大乘四論玄義記卷第五


顯慶三年歲次戌午年十二月六日興輪寺學問
僧法安為　大皇帝及內殿故敬奉義章也。

無依無得大乘四論玄義記卷第六


感應義有四重。第一大意。第二釋名。第三明體相。第
四廣簡。

第一大意。夫感應義者。正談眾生與佛。有相會通
相關之義。正是興顯佛法為宗也。故至人雖絕名相。
而機動必赴。隨其所宜。麤妙之色。無盡之形。不以寂
絕失於應化。亦不以滅迹􂒀於法身也。故涅槃經四
相品云。我巳久住。是大涅槃。種種示現神通變化。如
首楞嚴經中廣說。斯則久證涅槃。方垂無盡之化。故
真應兩明。方顯中道正法也。故肇師云。非本無以垂
迹。非迹無以顯本。本迹雖殊不思議一也。而經云。感
應之名不同。阿惟越致遮經上卷。舍利弗及阿難問
佛所見光明等。此何感應也。餘經或單噵感。或單噵
應。華嚴第五十卷云。無心於彼此。而非應一切。金光
明經云。佛真身猶如虗空。應物現形。如水中月也。瑞
應經云。吉祥感徵。亦不言應。但徵只是應義。徵即是
徵兆也。若感應宗致說二乘賢聖為物良田。而小乘
俱意求自廣。非為含識。含識求道。必附舟航。舟航之
大。唯在菩薩。菩薩多諸善巧。隨機濟度故。種種垂應
生於勝善。菩薩成佛垂迹殊勝。故能垂丈六等。故大
經四相品云。垂涅槃船入生死。納耶須陀羅。生羅睺
羅。能建大事。即是入生死。雙林捨化。而歸依無失。為
明斯意故開感應義也。不同常途雖遣百非而存為
真應二身。今明兩身。非百非所遣。亦非百是所是。因
緣假名二身也。但感應有三雙。一通別感應。二相應
感應不相應感應。三理事感應也。言通別感應中。通
感應者。不有眾生而巳。有眾生必有佛。不有佛而巳。
有佛必有眾生。必因佛故有眾生。必因眾生故有佛。
無佛即無眾生。無眾生即無佛。何以故。有病即有藥。
有眾生必有佛。若無眾生則無佛。佛何意出世。為有
眾生故出世。是故無應則無有感。亦復不知若箇眾
生前感佛。亦未知若箇佛前應眾生。是故言通感應。
無的所屬也。復有通感應義。何者。前既道由佛故有
眾生。亦得言由眾生故有佛。若無眾生則佛不出世。
是故言由眾生故有佛。既有兩牙相由。則有兩牙相
感應。前言佛應眾生今亦得道眾生應佛。亦復不知
若箇眾生前應佛。若為佛前感眾生故。是通漫故。通
感應義。取何物通感應取前通感應義。佛是應眾生
是感也。問若言眾生應佛。佛感眾生。牙相感應者。若
爾眾生是感佛是應。此義可解。然佛是非感。眾生是
應者。應有三難。一難者。既有眾生來應佛。佛應有苦
羅。故須眾生來應救之。佛既無罪苦。何須眾生應之。
若有罪苦。則自有縛。那能解他縛也。答有二義。一者
道何必赴難感應。若佛應眾生。則是赴難救苦感應。
若言眾生來應佛。非謂赴難救苦。如大經第一云。佛
欲入涅槃。放光召有緣眾生。佛即是感眾生。眾生即
來應佛。如斯感應。非是赴苦難之感應也。二者答後
難。佛有縛何能解彼縛耶。此是對治悉檀。度眾生。佛
非縛非不縛。非縛非不縛。而有時作縛。度眾生故。如
大論第九卷云。我受九種非報也。耆婆針佛頭。亦如
成論。我受五陰身。如受熱鐵丸須臾不可堪忍也。如
斯等皆是佛有苦。此是為緣。故言有縛。於緣是縛。
然佛不曾縛。無縛作縛。如無名相作名相。令眾生
識無名相也。亦有時於緣道不縛。然佛不曾是不
縛。何以故。佛若有縛。可言不縛。不曾有縛。云何有不
縛也。二難者。眾生應佛。即眾生作佛。若眾生不作佛。
眾生不應佛也。答亦有此義。無方假答難無礙也。若
常途義云。悉達太子王宮生。此即眾生作佛也。今謂
此是佛作眾生。故王宮生。若佛作眾生。示同眾生。那
得道眾生作佛。眾生示同佛。佛則八十種好。眾生亦
應八十種好十八不共法也。眾生作佛者。即是佛出
城。四門外不識老病人等。車匿示言是沙門等此是
眾生作佛也。三難者。若眾生應佛者。雖眾生具足一
切智十八不共法。佛應不具一切智。既不具一切智。
何謂是佛。眾生應是常住得常住涅槃。佛應是苦空
無常生死也。答亦是有例之。若成論等義。決定不得。
今則無礙。佛非常非無常。而常而無常。佛非具智非
不具智。而具智而不具智。故釋論云。我坐道場時。智
慧不可得。空拳誑小兒。巳度於一切。此是佛無智者。􂳆
論云。菩薩令得一切種智。佛在王宮生。雙樹滅。此是
佛無常生死苦空。佛遍入六道生死受身也。又如瑞
應經云。不識城門外老病人。三年乳哺不語。此等並
是佛無智慧。不如車匿智慧。佛是無常無智慧。即體
此是常無常。智慧愚痴。此是涅槃生死。言眾生智者。
如上云。車匿既是佛所師。故云眾生具智慧。既具智
慧故。亦得言即是涅槃此是愚癡智慧。乃至生死涅
槃。然佛若愚若智並為智。眾生若愚若智皆是愚。當
緣之愚智。非是愚非是智也。言別感應者。眾生本有
還源之性。故能排惡以脩善業。脩善惡藉勝緣。開示
正道。令物稟教。必得還源。內因外緣。唯此為大。故脩
善然感極聖。極聖垂應成妙善也。但為緣不同。若應
生善者。佛則的應之。餘眾生則不見之。如王舍城有
十二億家。四億家不聞不見佛。四億家聞而不見。四
億家亦聞亦見。此則別應。若作善有緣者。佛則應則
度。若無緣之者。佛則不應不度之。問有緣脩善其自
然得度。何用以為緣。若眾生無緣佛則不應者。何謂
佛大慈悲周普無緣眾生。皆應六道四生八苦中。不
教救者。復亦皆四弘誓願。若爾何謂佛耶。答如斯義
如大論廣明之。喻如風搖菓樹。熟者前墮。生者則不
墮也。亦如城東老姥左右化之不得也。非佛無慈悲
也。言相應不相應感應者。若善因與善果相應。惡因
與惡果相應也。不就此明之。今明相應感應。能感所
感。能應所應。並與法相相應。何以故。眾生所應。此眾
生達法相。體解深義。與薩婆若相應。所行所學。皆與
法相相應。佛亦通達法相。此是能應所應。皆與法相
相應。故相應感應也。言不相應者。顛倒眾生。迷於正
道。故不與法相相應。唯佛法相相應。眾生顛倒故。沉
滯在諸二十五有中。而佛大慈悲念。眾生不知諸法
空。不知自身空。而橫計有我我所見。起煩惱故。佛慈
念此等眾生故來應之也。問既與佛同知諸法。與薩
婆若相應。此則是佛。何須佛來應化也。答如太子猶
依天子。諸大菩薩具知諸相。而猶依佛。是故須應之
也。問大品經三慧品云。佛五眼所不見。云何道佛來
應之。既應即是應見也。答此義具四句。一感而不應。
二應而不感。三亦應亦感。四不感不應。如後別釋。伹
今化顛倒眾生。佛隨顛倒應亦得應也。既言眾生倒
佛隨倒。隨其緣實非倒也。佛五眼所不見者。破眾生
相。伹非彼所見。故言不見。隨其見故亦得見。不見見
不應應故。法華經云。我以佛眼觀見六道眾生。貧窮
無福慧。但非彼所見也。言理事感應者。理感應則父
子天性相關。故不得相離。離父無子。離子無父也。佛
與眾生。亦同共一源。同在清淨大源中。伹眾生橫起
倒。成六道別實。故佛大悲愍眾生。入生死拔也。故感
應義。是相關為宗。佛所以得與。眾生得論感應者。一
切眾生既與佛道源是同。必有可反本義。故非感佛
以眾生同根本故。眾生有佛性。眾生有性故。眾生能
感佛。眾生皆是佛子。故佛應眾生。乃是感應。必是性
類相關。佛與眾生氣類。眾生是佛氣類故。此是佛眾
生。此是眾生佛。是佛眾生故。眾生感佛。是眾生佛故
佛應此眾生。是眾生佛故。佛是眾生父。是佛眾生故。
眾生是佛子。是為父子渡時便得付家業。若是路人
天性不相關者。豈得可付家業那。今明眾生與佛亦
爾。道源是同。一切眾生不出法性。性類相關。故得論
相感。此一節語對他大乘也。事感應者。眾生既在六
道中顛倒隨類無知反歸受種種身。佛即其隨受種
種身。或作牛王餓鬼。或作鵞王像等。佛如斯等事。來
應眾生。具如觀音經普門示現三十三身。如此權反。
是隨情。如長者脫珍御服。執持糞器。來應窮子也。此
三雙感應義。攝感應罄無不盡。問三雙六隻。明感應。
一切眾生悉皆有此感應義不。答一往論之。一切眾
生通有之。若再往別而為語。即有兩雙屬別感應。理
興通感應。還屬通感應也。問此三雙感應為是一。為
當異耶。答若成論與地論等義。事異理。理異事。相應
異不相應。不相應異相應。通即異別。別異通。如斯等
義。並是二見。斷常之執。是戲論也。今謂理不異事。事
不異理。此理是事理。此事是理事。丈六千尺。此則指
理為事。指事為理。如指丈六釋迦即是法身。只此法
身應身。法應不二。亦復不一也。相應不相應。亦不異。
亦復不一。無有相應異不相應。無有不相應異相應。
只相應是不相應。只不相應是相應。不一不異。通別
不二。此別是通別。此通是別通。通不異別。別不異通。
通別不二不一也。此是因福偽名中道正法。若為緣
說亦得是一是異也。若噵理事是異。理者不生不滅。
不可取不可持。若道事生滅。六道受身猿猴鹿馬等
也。相應不相應亦然。若道不相應即是顛倒忘相。愚
迷眾生。若相應者即是不顛倒。與薩婆若相應。分別
相應不相應相􂳇也。通別亦爾。通則普感不的簡擇。
有善因則應。無善根則不應。皆悉應之。若論別應者。
有緣則應。無緣則即不應。此則通別為二也。此則為
緣說異。亦得為緣說一。理事是一。即事是理。即理是
事。即相應是不相應。即不相應是相應。通即是別。別
即是通。此則為緣故說。此一是不一一。此異是不異
異。隨緣一非是一。隨緣異不是異。亦不是不一。亦不
是不異也。言其一異者。此則不異異。言異一者。是不
一一也。問於緣邊。解不一一不異異。於說者邊。解不
一一不異異耶。答於緣邊則不知是偽名因緣其只
作一一解異異解。不知是不一一不異異。若是聖人
說邊。了知是不一一不異異也。

第二釋名。開善感應義云。所以名感者。懸相扣召
為義也。應者逗適無差。以為義也。為感之功在於眾
生。為應之能必在聖人也。此釋亦非。但不離斷常二
見之徒。何者佛聖在於金剛心後。眾生則在于生死。
彼此二義。故二見之徒也。大乘明義。感應應感。言方
雖爾。須得其意。感本感於應。無應義感則不成。應本
應於感。無感應義則不成。必由應方感。故道此是應
感此是感應也。故言感是應義。應是感義。感不自感。
由應故感。應不自應。由感故應。若無有應即不得言
感。若此無感即不得道應。何異無生則不得道滅。無
滅則不得言生。既言應藉感起。感藉應起。此是牙相
由。故得牙為義。是故言感是應義。應是感義也。山中
舊說。感應者。非感無以說應。非應無以說感。感應親
切相成。其由天性父子義也。唯得佛菩薩說感應。凡
夫眾生但慈悲化被。非相應感應。欲疎論亦得。亦是
一宗致也。亦得感是不感義。不感是感義。應是不應
義。不應是應義。何意如斯者。橫竪釋義故爾。此釋名
一切皆盡也。理論之如此等。是正釋名義。若隨緣
就情釋名字。義則不然。感是何為義。感是感召為義。
應是何為義。應是應容為義。此感召復何為義。感召
是感義。此應容復何為義。應容是應義。類如成論等
釋識。識是了別義。只了別是識。心是能緣為義。只能
緣是心也。

第三辨體。問成實論等師言。第一釋大意。第二釋
名。第三出體。第四簡科。與彼何異耶。答語言雖同。其
意大異。實錄語言亦不同。但一往明之言同也。他家
義宗有字可名。此是名名。非謂無名名。有體可體。此
是體體。非謂無體體。此名體皆不可得。如虗空。故經
云。是字不住亦非不住。文字相。得解脫也。故今三種
四節明義。虗架就情。割折虗空。虗空非丈尺。丈尺約
虗。故道虗空有丈尺。實非虗空有丈尺等。諸法三節
四重等亦復如馨。諸法自無有。何處有名體。但偽名
名。體如虗空。手𦘕虗空。故大品經句義品云。無句義
為句義。猶如鳥飛虗空虗空之鳥跡。菩薩句義亦復
如是也。實錄是名體義等。並是諸佛菩薩所設之。但
二乘凡夫得此名體義。名執不同。著名成相。諸佛聖
人。還取其所執諸法。示之無所有。故大品經三慧品
云。凡夫著名取相。聞苦著苦相。乃至聞空無相無作。
著空無相無作。諸佛弟子。不著名。不隨相。又頂王三
昧經云。迷名生法癡。解名滅法癡。又天王問經云。是
名字一法。然覆一切法也。釋法亦云。但用差病而巳。
不可分別藥是䓗等草。伹用病差也。有昔諸師。釋體
相不同。第一大亮法師云。惡機也。惡非感佛。何者惡
將欲滅時。爾時能感聖。聖人應之。即非滅。聖人知其
惡可滅。即便應之。即是惡能感也。如病須藥。眾生起
煩惱諸惡病。是故須佛來應。由有惡故所以感佛也。
第二師云。善能感佛。我脩無量善根功德所感佛。如
今時眾生脩諸善根。未來得值彌勒等也。第三靈味
師云。法性理是機也。此理通有諸法故。得言法性與
善惡俱感佛。惡將滅善將生。爾時能感佛。為其惡將
正滅善將生。爾時能見佛。故佛便應之。單善不能感。
單惡亦不能感。單法性亦不能感。必須具善惡法性
三種方能感。何以故。佛有二種濟眾生。一者慈能與
樂。二者悲能拔苦者。即是救其難即滅惡也。慈能與
樂。是故增善根。令其快樂。即由法性之即滅惡生善
故。善惡等三俱感。故世王罪將欲滅善將生。是感佛
也。第二家難第一家云。汝言惡感佛。闡提猶如枯木
雖遇甘雨。不能生牙。又法華經第三卷藥喻品云。無
根之樹。雖有雨潤。終不能生菓。又犯四重。如斷多羅
樹頭。更復不生。亦如黑瘡。不復更論須治。如大經言。
阿闍世病醫拱手。畢死之人。醫不非治。犯惡之人。亦
復如是。雖有諸佛。不能救濟。猶如枯木。不能生牙。是
惡不能感佛也。第一家復難第二家。汝若言善能感
者。眾生若有病。可用佛救。彼既無病。何須佛救。眾生
無縛。何須解。既無縛不得有解。亦不得無緣有教。教
之本教緣。無緣無教。藥必治病。無病無藥也。第三家
難第二家第一家。汝等若言用單善惡各感則不然。
如車一輪則不行。如鳥一翅不能飛行。是故善感亦
非。惡感亦非。必須善惡俱能感。如車有兩輪則任
載也。前三師。雖各各執不同。而未的約三世而明之。
第四家云。用過去善感。何以故。即由遇。去宿習善根
故。今得值佛。故法華經云。我等宿福慶。今得值世尊。
此猶是久植多積方得值佛也。第五師云。用現在善
感。何以故。感應是因緣義。現在有善。能扣聖。聖人便
應之。故經云。即命是醫。此即是現在即能感義。故夫
人經云。即生是念時。佛於空中現也。第六莊嚴家云。
但用過去現在善感佛也。第七師云通取三世善備。
方能感。必須過去善作習因。現在善為緣發。未來善
復有可生之義。必須此三種具足。聖人能乃應。故言
通取三世善感也。故夫人經云。我久安立汝。先世巳
開覺。今復攝取。如此解。似開善解而不異也。第八開
善師云。公自手書出感應義道。若大而言之。三世善
皆有感義。何者。以眾生過去善能為習因之力。此習
因有生後種類之能。捉現在巳生善。亦有習因力。能
發生於未來善。若就習因相生力。三世善皆言能感
佛義。何者。三世既有習因力。聖人出世。本為生物未
來善。即是欲遂眾生習因之用。若爾三世善皆有感
義也。但的論感體。唯收未來善為義。何以故。以未來
善是應生之理。須聖人為其作緣。若無聖人為緣者。
此善則不生。或此善任置亦生生不熾盛。要須聖人
為作緣生則力用增強。是故聖人出應為作生善之
緣。若爾即正談能感之體。是當生善也。若用巳生善
為感體者。理則不可。何者。聖人出世。應此善。欲何所
作。本以眾生善有可生之理。須聖人為緣。是故出應。
此過去善巳生。聖應何益耶。若言為欲增長此善故
出應者。所增長者。猶在未來。是則為猶用未來當生
善為感正體也。正以與未來善有可生之理。須聖人
為作生緣。此善雖未有。而聖人巳能懸見。此善有可
生之義了然。故名聖人知機。機者取際會機微之義。
問第一家。若言惡能感佛者。一切起惡眾生。何故不
見佛也。又若言惡能感者。瑠璃珠釋種七萬二千死
決定業故。佛那不來救。寧不感佛。故知惡不感佛也。
亦是惡能感。多起惡則感佛。諸菩薩唯脩習善。無有
惡。則不見佛。難第二家善能感佛。眾生既有善根。自
能得道。何用佛為。如無病何用藥為。善何必感佛。自
有人。雖種善。若不種見佛因緣。終不能得見佛。如䤟
扶盧梵志在山中學道十二年。求佛應之。或云七年。
或云五載。不見佛。如參高不得相見。若爾善何必感
佛也。難第三家。善惡俱感者。一切眾生皆有善惡。寧
不感佛。在六道受苦。而佛不來應。故知善惡未心感。
且如前惡善各感不立。共感自難解也。難第四家。過
去善感者。過去是巳謝滅法。無復善用。何得感佛。有
善用感。則不名過去也。難第五家。現在善感佛者。如
開善難。巳有現在善。來應何所以。若言為欲增長此
善故出應者。所增長者猶在未來。是則猶用未來當
生為感正體也。難第六家。用過去與現在善感佛者。
如前難兩家難也。難第七家。用三世善具方能感者。
如論破三時責善根。巳生生。未生生。生時生。又為四
句生。自生。他生。共生。無因生等破也。復有師云。用惡
為感因。用善為感緣。有因有緣。方得感佛。非是正用
善惡感佛。此亦例前難破也。第八家開善云。雖有多
句惡者。約論體唯收未來善為義。何以故。未來若有
應生之理。須聖人為其作緣。若無佛為緣者。此善即
不生。或此善任宜亦生生不熾盛。必須聖人為作緣
生則力用增強是故聖人出應為作生善之緣。若爾
即正談能感之體是當生善也。今謂不然。汝言未來
善。若有應生之理。是有是無。若言是有者。四有中何
有收耶。又巳有收有故不應更起。若爾起復起。生復
生。則無窮過。若言是無。此無於三無為中。何無為所
收。無法是常故。不應作有法也。既有無所不攝。指何
法為當生理。而能感佛。汝未來善未起。應同葂角之
無。有何物感佛耶。且前八家九家所執。並是有所得
見心作義。終不離斷常見。故中論成壞品云。若有所
受。皆墮斷常也。故仁王經云。若有若無。但生眾生憶
念也。又云大王見境見知見說者。例相凡夫。非聖人。
故論中三時責破。自他等四句生亦破。大經亦破云。
非自非他之所作。亦非無因共因作也。今大乘明感
應義。則不然。不用前八九家明應感體也。應感者。且
更序往大意也。感應義者。可謂心生於有心。像出於
有像。但眾生心水若淨。菩提顯影便現其中。心水濁
便不見佛。心水淨便見佛。而此佛不從外來。亦復不
內出但心淨因緣故便見佛事。如鏡淨。像非是外來。
亦非內出。伹此像與鏡非一。亦復非異。若言鏡與像
一。有鏡便應有像。不俟須淨。若言異。此是鏡像。復豈
得異耶。是故此像非內出。非外來。非一亦復非異。鏡
淨因故像現。鏡淨譬於感。像現譬於應也感應大意
如此。得此大意。即關本迹義。此兩科必須相隨。亦關
理內外義。或復理外感理內等。開此大有所得。關前
八九家感應義。此並是理外義。餘皆破之。而亦得取。
是故一家有破有取義。興皇大師即破取。即治護。治
護破取。猶是一意耳。言治護者。只治護令耶義令正
義也。一家意。無感無應。是感應義。何故。然求眾生畢
竟空不可得。既無眾生。誰有善惡。是故無感。既無感
即無能應。是故無感無應。始是好假名感應義也。今
謂約情明感應義。如前父子天性相關。不得相離。眾
生佛同源皆清淨故。而眾生流入六道。起諸顛倒煩
惱事。而佛如大悲牛不捨犢子。故常理應義。應眾生
義。理應感應眾生此為正因也。若言善惡等此是緣
因。是故理應為感應正體。善惡為用緣感。而非感正
體。就緣應感中。通為言三世善並為感。別則當生善。
為緣應宗也。問理應正法為體者。理感復何為體。答
亦有此義。正法非凡非聖。而將聖表為聖正法。舉凡
明之。為凡正法。故還是正法為理感。何者凡背正法。
流浪六道。故聖應之。令得正法。若爾聖意正為正法。
故正法理感體得也。故大經云。一切眾生壽命歸如
來壽命中。譬云八大河歸入大海。十八不共法中果
地欲無減。又似如正法。非因非果。而兩望正因正果。
一正法義開因果。但非感應正宗也。若道法身者則
非真非應。若道真應。則屬應身。何以故。若真若應。並
是名相事故也。若道法身是應空。是非虗空。亦屬應
身。若言法身。非空非不空。不有非不有。非生非不生
也。若道法身。寂滅是不寂滅。是屬應也。若言法身。百
是所不是。百非所不非也。若就情語。即非真非應。非
為真身。若真若應非為應身。非真非應。則有理感。即
有理應。若真若應。則是事應事感。此真應異他家。他
家真身只是應身義。若真若應。皆屬應身。非真非應。
皆屬真。亦得言非真非應悉是應。非非真非非應。皆
為真身。如斯無窮轉也。問為即善惡感。為離善惡感
耶。答不即不離。不即善惡。不離善惡感也。問惡是任
運顛倒起故。如山崩若水東流。眾生那得此善根能
感佛。又定善感為定惡感耶。答既作惡如崩。為善如
䠮登。又諸佛菩薩知此眾生顛倒源未。故同類愍想
善細細歸本源也。通而為語。善惡皆非感佛。故大論
云。聖人出世。非無因緣。若善將生。而惡將滅。滅惡生
善。爾時聖應。故知通感。若別而明之。惡法凡有兩義。
但得感緣。一與法身非其同類。善惡隔故。二將滅向
無。無無正用。為無兩義。伹為感緣。若論善法則備二
能。一與法身同類。同類相關故得相感。如銅山崩而
鐘鈴應也。二將生之善向有。有力用彰故。為此兩義
所以正感宗。問亦得云善惡各自感佛不相關不。答
有師云。理而論之難知。若就事而明之。必須相帶。何
者如流來眾生。唯惡不能見聖。知單惡不感。又如登
極聖。不須見聖。故知單善不感佛。問若然佛應不見
應佛彼。答非機感見。但境界通故得見也。今大乘不
爾。有善必有惡。因緣義故。得有相化。又同源故得見
也。問汝初流來眾生無善終不見聖耶。答云用當生
善感故得見。今謂不然。汝當有善都無。云何由此見
耶。又有所得善。非其類故。佛不正應此善也。問有漏
無漏善。並能感聖不。答開善云。並能感凡聖得見佛
故。故假空前伹有漏善。感感見聖。爾時生有漏善。七
地巳還有漏無漏善感。感聖。得具生兩善。八地巳上
伹無漏善感。感見聖故。生無漏善。念念入法流也。今
謂發心十信巳上。生無漏善。而不妨有有漏善。問十
信前一向有漏善不。答如偏行六度菩薩。與二乘人
亦得假無漏善也。問金剛心見佛應便以佛感耶。答
現佛為緣生當故佛也。問若言善惡緣同俱感佛。惡
則顛倒善亦應是顛倒不。答必有眾生而巳。有此善
惡眾生。自然有此善惡於兒愛婦之善。如毗曇家。生
得善義也。若有生得善。便得此身。則得此善。亦是顛
倒。隨有眾生處。則有善惡。如眾生出生則業知飲食
貪婬欲瞋恚無人教者。自然有眾生出。而有善惡。不
關遇緣起。亦復遇善惡緣起。善惡出生。自有善惡。惡
既是顛倒。善亦是顛倒也。問一切眾生出生時。皆有
此善惡。何故不併感佛。而有感不感者。眾生應有此
善惡者。有無善惡者。那惚併有善惡也。答感語即通。
應語即別。諸佛觀緣應即利益。諸佛即應。若應無利
益即不應。如眾生不宜見。佛即不住。如淨名經。須彌
入芥子。有緣之者即見。無緣之者不見。是故佛應眾
生亦類也。有緣即應。無緣不應也。其雖俱善惡。若過
佛則脩善轉多。惡則少。若不遇佛。造惡則多。善則少
也。

第四廣料簡。問機是何物耶。答成實論等師。皆云。
以善為機。所以能感。所以然者。佛是善聚。眾生有一
念之當善。此性類相關。寘招於大聖。是故佛即應之。
故開善感應義云。當生善為感正體。正以未來善有
可生之理。此善雖未有。而聖人巳能懸見此善有可
生之義。故名聖人知機。機者。取際會機微之義也。故
引周易言。機者動之微。吉之先現也。又言知機者其
神乎。法師明言。書中此言。闇著於理。吉者則善也。先
現者善事雖未萠。而有必然之理。以顯現故。言吉之
先現也。必然之理妙絕難知。而聖人能豫察。豫察必
然。故言知機者其神乎。動之微者。不可言巳動而微
也。但以必動之理微妙。故言動之微也。故有解者言。
理而未形。豈非應有之理先現耶。今大乘意不然。必
然之理有何異相。若纖豪有異相異於無者。可言必
然之理。既無有者。何謂必然之理。聖所照境。如前破
也。今謂緣正感應緣感是善惡用也。但緣感應。聖應
善惡感是傍。理應正體也。機是何義者。機是須宜義。
須佛身宜。或須菩薩二十身宜。或須辟支佛身宜。或
須聲聞身宜。如觀音經。須世三身。但須佛不須餘身。
如須䟦陀羅。須阿難身。不須佛身等。今聖人知所須
身故現三十三身。各為不同也。知此所須之須。所宜
之宜微妙。故言機者微也。如知脉須冷熱藥等。亦如
言須而非倒等四句也。問須是機者。此須是當善將
生之須。為當欲滅惡之須。為欲心中生善之須耶。答
通義三須並是。別即宜據當生善須也。故從來。一云
機為宜為義。地持經云。機以機關為義也。問傍感何
以得知善惡體耶。答大論龍樹云。聖人不以無因緣
出世。若有眾生罪將滅。福將生。爾時聖人則出。既言
福將生。豈非就當生善與應滅惡為傍感體也。又大
經云。若有眾生。性戾自具須人教訶。然後調伏者。聖
人爾時為此人故。常隨住之。為作調伏因緣。若爾寧
非為生未來善故應以眾生耶。問經中亦言多種善
根故。生生世世。不離見佛。若爾寧非佛應巳生善耶。
答此意猶是習因用非正宗也。又如現在斷善成闡
提。此人現在必不生善。而聖人為現。此人見佛者。豈
非為生當生善作因緣耶。又如成實論師云。流來眾
生滅聖。有何巳生而感聖。故知未來善為便。此舉非
顯是也。又如七八地上菩薩不曾起惡。復成就煩惱。
於道不妨而佛來應。此菩薩等者。寧非為生善應
之情。故知雖以善惡為緣感。而應生善正宗也。問若
未來善有緣感者。同開善義。答語雖同。意大異。彼謂
有當生之理定在未來。今謂只名字假所設。如書虗
空名字亦如虗空也。此差別差別中。應生善為便也。
問凡聖相背。昇沉永隔。寧得相感耶。答所以得與法
身通者。實是法身妙絕出塵垢之上。諸眾生凡品即
處重怋之下。則事而言清濁有殊。而所以得與法身
相通者。如前佛與眾生同源不二為本。有眾生巳則
有佛。有佛巳即有眾生。故得與聖相召也。又如來往
昔初發心。求佛道之時。行慈悲心。廣發四弘誓願。若
我得佛時。必當救拔一切眾生。今得成佛。則體無異。
或與萬物通同無有隔礙。而今眾生在於眾苦。理應
救拔。眾生既有善應生。而要須聖人為作緣。此將滅
之惡。與應生之善。仰開大聖。大聖有慈悲本願。與此
應生善無隔礙。故相通感應也。問當生善為緣感體。
一切眾生應生善悉為感不。答開善云。未必皆感。何
者。若未來善。若迴向三有。於佛果紆回者。此善雖未
來發。而聖人不為生此善故出也。又未來善應生。若
直任置生則熾盛。若聖人為出生則微弱者。聖人亦
不為此出。故不得云未來善悉為感應體也。今大乘
明義。彼家三有善與向菩提善。普是理外善。聖人亦
為出。亦不為出。何者。若漸欲拔如榍出榍亦為出也。
若任置生則熾盛。聖人為作緣微劣。故是不出。復有
因微弱而悟道熾盛。何必悟道則不出也。雖爾聖人
出應。正為無所得。迴向三有善。與向菩提善故出故。
理外具一切善。理內亦具一切善故。波若受生三有
善。並是無得善。聖人正為此故出也。故思益經第二
卷分別品云。一切法正。一切法耶也。故華嚴經云。菩
薩遠離三界而莊嚴三界。大經云。彌勒菩薩。在第四
天名勝命色。並勝餘天也。問迴向三有鄣道善。得作
一乘感佛果不。若得作者。何意不為感體耶。答開善
等云。迴向三有善。得為一乘體。感我當成佛果。此善
非則感聖乃有乖。終得作佛果故入一乘義。何者惡
資生出世善根。此之善力則非通法身故入一乘體。
迴向三有善。既順生死。與法身隔。故聖人不應此善
出也。今謂不然。如大品經明。有得理外善。莫問三有
與菩提並非正應。故非正感體。無得理內善。不同三
有與菩提皆是正應。故是正感體也。此意厈舊定言
三有善非感佛善也。通論感應。有情無情等四句。一
者無情感有情。二者有情感無情。三者無情感無情。
四者有情感有情也。何者無情感有情者。如名山美
水必致勝人也。有情感無情者。如寡婦坐長城頺寡
婦哭深水開中也。如虎嘯長風起。人叫谷嚮應也。無
情感無情者。如銅山崩鍾鈴應也。此終取其類相關。
鐘鈴巳是銅故應。鐵石等終不應也。若有情感有情
者。正是感應宗。如積善之家至人必應也。

問理內外得無得異。若為得相感。如方蓋應圓疷。豈
得相稱耶。答今以方感圓。令方者圓。以無所得應有
所得。令有得作無所得。則是有得感無得也。通而明
之。有多種四句。

第一明感應四句。一應而不感。二
感而不應。二亦應亦感。四不應不感也。此四句異第
二四句者。今明初兩句。初一往不感應而後必感應。
第二四句初兩句始終無感應明之故成兩四句異
也。應而不感者。諸佛菩薩出現於世。而一切眾生生
善而眾生不生善根故。須拔陀羅等也。感而不應者。
一切眾生欲見。佛菩薩而不值見。又如䤟扶盧梵
志等。亦如理外感理內。此何必相應應耶。後兩句可
尋也。

第二明應現四句者。一應而不現。二現而不
應。三亦應亦現。亦四不應不現也。應而不現者。如聞
佛菩薩出現而不見。亦未生無得善根也。如城中
四億人。城東老姥也。現而不應者。如見佛菩薩。不
為其故。而不生善根也。後二句可知之。

第三明應
分四句者。一應而不分。二分而不應。三亦應亦分。四
不應不分也。應而不分者。逢佛菩薩。不生無得善
根分。亦不見神力。一中解無量等義也。又如佛菩薩
一身。以應物何必分身應也。分而不應者。不見佛
菩薩而生無所得微善分。亦解一中解無量等義
與亦解分身義。亦可分身而不應彼也。後兩句可尋
之也。

第四明應變四句者。一應而不變。二變而不
應。三亦應亦變。四不應不變也。應而不變者。如諸佛
菩薩直以本身應物。何必變身應也。變而不應者。
如初地等身轉為二地等身也。此亦是變事。何必是
應。如水涕變為蚯蚓可是應耶。後二句可類尋之也。

第五明變分四句者。一變而不分。二分而不變。三
亦變亦分。四不分不變也。變而不分者。如佛一身應
猿猴鹿馬。隨作一身。則是變而不分作多身也。分而
不變者。如分作釋迦身。以應眾生。而於是釋迦佛。不
變為異道身。故是分不變。事如分身作此量釋迦佛
受純陀供等也。亦分亦變不分不變可知也。

第六
明本迹多少四句者。一本多迹少。二本少迹多。三本
迹俱多。四本迹俱少也。言本多迹少者。如十方世界
無量百千本身。只共同起一迹身也。言迹多本少者。
如釋迦一本身。迹身則無量遍滿洹沙世界故。法華
經云有分身千釋迦。釋論三十五云。十方世界淨穢
土遍滿中。皆是釋迦等也。言本迹俱多者。本迹兩身
周滿恒沙世界也。言本迹俱少者。一本身起於一迹
身也。

第七應感多少四句者。一少感而應多。二多
感而少應。三少應而小感。四多應而多感也。少感而
多應者。如一人脩行。能感十方諸佛也。多感而少應
者。如眾人同感。一佛出世。利益無盡眾生也。後兩句
可知之也。

第八明利益少多四句也。一應多益少。
二應少益多兩。三俱多。四俱少也。應多而益少者。今
略舉一事。如栴檀德王佛。起無量應佛。應長壽童子。
而彼但得初果。未能得深悟。亦如無量劫化一眾生
或得發心等也。應少而益多者。如或一化一菩薩。
應之而彼多有所悟。或發心乃至得初心。或二心等
也。後二句可尋也。

第九明久近。亦名長短四句者。
一本久迹近。二迹久本近。三本迹俱久。四本迹俱近
也。言本久迹近者。本身住世。無量千萬劫。迹則暫起
而滅度如近。依一解。如迦葉佛本身久。迹身留住七
日不久也。言本近迹久者。如須扇多佛本身出世不
久見眾生。無一乘之緣。速入涅槃。則留化佛。住世半
劫。則迹久也。言本迹俱久者。如西方淨土如蓮華藏
世界等。諸佛本身住世。無量不可惻。壽無窮盡。迹身
壽命亦無窮盡本身同等也。言本迹俱不久者。如釋
迦本身八十年。迹身亦然。本去世。迹亦隨去。即是穢
土中佛也。

第十明麤妙感應四句者。一應妙而感
麤。二應麤而感妙。三俱麤。四俱妙也。應妙而而感麤
者。如丈六善客但生天人世間善也。應麤而感妙者。
如現猿猴鹿馬等形。而非為生三乘善根。能為三尺
瞿師羅之身。能生無漏之解也。後二句可知之也。

第十一明麤妙四句。亦名優劣四句者。一本妙迹麤。
二迹妙本麤。三本迹俱妙。四本迹俱麤也。言本妙迹
麤者。諸佛妙本常住微妙寂滅。若起迹。無常相好麤
影。則易得見。或可丈六。或見猿猴鹿馬事也。言迹妙
本麤者。下地菩薩或初心菩薩。則能化作佛以八
相成道。遍入六道。應眾生。若論本只是初心菩薩。
此。極麤隨而能作微妙法身相好端嚴也。亦如魔
王巳能為優婆掘多化作佛身。即三十二相八十種
好。目連在左。阿難在右。釋梵等眾前後導從。優婆掘
多不覺為作禮。此亦是本麤迹妙也。又如龍能化作
人身。入佛法出家。是善慧龍王子。其乞食前得還房
而眠。後伴還。則見是龍子驚怖。龍眠亦覺。還復是人
也。亦如野狐等悉非作人也。言本迹俱妙者。本迹微
妙相好光明智慧勝。本迹具四德常住嶷然。真智寂
然也。言本迹俱麤者。本身亦入六道受身。此義即彼
地本迹義。他本一向是常是具。四德。迹無常不具四
德。本不入得六道。迹能入六道。故今迹無常無我若
空。本身亦無常無我若空。四句並通。何者如舊義有
二法故不得通。今明點空假名名義故。無往不通。故
中論涅槃品云。因無常說常故。常亦是有為。如斯義。
永異成實論等義宗也。

第十二明動不動四句。亦
名常無常四句也。一本不動迹則動。二迹不動本即
動。三本迹俱動。四本迹俱不動。言本不動迹動者。如
法身是垂迹動也。言跡不動本動者。如須扇多佛。留
化佛常在世間。本身滅度無常也。又如迹身留在不
動。而本師隨入六道等也。言俱動者。兩身墮緣行化。
言二身俱不動者。本迹常在故。不動。兩佛空身故無
所動也。問一感應亦應得四句不。答欲亦作亦得也。

第十三說不說四句者。一本不說迹說。二本說迹
不說。故論云。應化非真佛。亦非說法者也。三本迹俱
說。四本迹俱不說。如俗說真不說。俗不說真說。真俗
俱說。真俗俱不說也。問有應少善多不。答有如釋迦
佛。現一身。生無量善。或應多善少。如栴檀德王佛。為
長壽童子現。無量眷屬。但生初果善也。

第十四明
圓偏感應四句。一圓感徧應者。一切善根扶理利他。
無得善故。不問大小。悉皆能感佛所作一念善。皆能
感一切佛。從初發心乃至金剛心以來。並能通感一
切佛。而未必盡見一切佛。或伹見釋迦一佛。或復但
見彌勒一佛等。而始終盡見諸佛義也。二偏感圓應
者。如一人但願見一彌勒。而一切十方諸佛皆應也。
行者雖欲一佛而諸佛四弘誓願無隔故悉應知之
也。三偏感偏應者。如彼只願一釋迦還只見釋迦佛
也。四圓感圓應者。如三業一切善根。能感十方諸佛
也。此四句語雖同舊途說無差別。差別明之。亦得用
也。

問約竪論之正法定是圓應亦是徧應耶。答曰望緣
應明之。為圓應。亦得言偏應。一道即是偏比此多為
徧。如對偏為中。而言圓為宗者。正法不二故。圓應故。
華嚴經云。文殊一道出生死。更無異趣。若爾正法不
二一道。無在不在。遍滿圓應故。大經如來性品云。中
道佛性。猶如虗空月。取圓滿無徧也。然就他家。明感
應宗。佛出家累之表外眾生則在於顛倒。此則凡聖
分隔。眾生與佛。頓永玄絕有兩神明有際故也。彼云
眾生有善。扣大聖。佛便從金剛後心入生死。應眾生。
如此府仰豈非二見之徒也。今明還就彼語治護令
得正感應義也。彼意不得根本所以落於二見中也。
今明感應此是相關義。佛所以得與眾生得論感應
者。一切眾生與佛道源是同但眾生虗妄顛倒故。
成六道。雖成六道而其根本是同。故必有可反本之
義。故能感佛。以眾生與佛根本是同故。眾生有佛性。
眾生有佛性故。眾生能感佛。以眾生皆是其子故。佛
應眾生。是感應必是相類相關。佛與眾生。氣類。眾生
是佛氣類。是故此是佛眾生。此是眾生佛。是佛眾生
故。眾生感佛。是眾生佛故佛應此眾生。是眾生佛故
佛是眾生父。是佛眾生故。眾生是佛子。是為父子。故
後時便得付家業。若是路人天性不相關者。豈可付
與家業耶。今明眾生與佛亦爾。道源是同一切眾生
不出佛性性類相關。故得相感也。此一節對他異也。

問有待有明空。有不待有明空者。亦得言有相待明
感應。有不相待明感應不。答具有之。何者理感應。則
不待明感應。緣感應是待感應也。如空有是相須。非
空非有非相須。故大經云。不因小空。名為大空也。問
感應具論疎密不。答約宗途明之。不例。感應相待相
須義論。必由感故應。因應故感也。踈密乃通能所。而
亦論佛作教被緣。本令緣得悟。故悟不悟并在緣。不
在乎佛也。若通例踈密且通感應能所也。問感應具
論踈密者。為當得就感上明踈密。約應上釋疎蜜耶。
答具通感應。能化所化。如佛作教被緣令悟。悟則亦
應且通能所。故悟不悟但在稟教之緣。亦疎密但在
感也。問就空有釋感應應不。答感應非空有。亦得是
有非空。又亦得約空有也。

問因緣空論感應空。因緣論感應。答就因緣空則感
應非感應空因緣非感應感應也。今時明員偏義。即
開橫竪義。俱通四句。自有竪通橫別。或復橫通而竪
別。或復橫竪俱通。或復橫竪俱別。論此員徧感應即
關竪橫通別。今合釋員偏通別感應者。前須得其根
本員正無差別大意。次後方得論差別感意等也。今
言根本員正大意者。明十方諸佛。共同一法身。亦是
十方諸佛同一應用。十方諸佛應用不同。亦十方諸
佛法身不同。此義具如淨土科中廣明兩本迹也。非
但佛如此。菩薩眾生亦然。就一切菩薩亦。同一法身
一切眾生同一佛性。即是同一法身義也。今先須如
此混通之意。

次論其差別。差別者。則開橫竪等四句。或復通感別
應。乃至別感通應也。今先論通感者。明一切眾生悉
與佛道原是同。無不應反本者。是故悉皆感佛。如斯
義無隔此即是通感應。通者諸佛法身。皆悉應物恒
爾。未甞暫癈。無有一佛法身但應此眾生而不應彼。
應義無隔。是故應義亦通。此即是感應俱通。然此中
言感通有二種。一通者。一切眾生。無不反本。一切眾
生并感佛故言通。二只一眾生通感諸佛。故言通。應
亦然。一者一切諸佛皆應。此是通義應通無隔。二者
一佛通應一切眾生。故言應通也。次明感通而應別。
就此通中。復有別。別中復有通義。今舉事來􂳈。如千
萬人營一佛。此即是感通而其人人心所祈名異。彼
見釋迦。此見彌勒。雖復同為一。業感義乃通。而得應
各不同。即是應別。然此得是應通而感別。約彼人人
各所祈不同。即是感別。同為一業故招通應。故應通
感別。是故雖言感通。而即有感別義。雖言應通。即有
應別義。然此通是就橫為語。然通別復有多種。自有
橫通而竪別。自有竪通而橫別。然構通而竪別。此只
是橫感通。而竪應別。竪通而橫別者。只是竪應通。而
橫感別。言橫通而竪別者。如人具行一切萬行。伹願
見佛。或願見一。發心菩薩等。願見一十地菩薩。後佛
菩薩隨願一人應之。此即是橫感通而竪應別也。問
同造萬行感。乃當是橫感通。而佛菩薩隨願一人應
故竪別者。何故一人是別。復何故言是竪別耶。答初
發菩薩乃十地。乃至佛。此階位是自同。若並應。即是
竪通。而今竪位中佛菩薩一人應故。言竪別也。問既
言唯得見一佛。求一菩薩應。是別感。那言通耶。答言
通者。一人通脩萬行。行皆共感故。言通一人異伴人
故。別者亦得但一人萬行中一佛。或一菩薩應故言
別也。

次釋竪通而橫別者。此只是竪應通。橫感別也。自有
一行通得見諸佛菩薩聖人。如持或氣業通願見初
發心菩薩乃至佛等也。次後則登位諸聖人初發心
菩薩乃至佛。皆應有。此即竪應通而橫感別故。道竪
通橫別。此感中雖有通別。此皆是橫論之。是故感邊
論橫通。或論橫別應。皆論竪故論竪通竪別。然應邊
亦應具論橫通別。今直作一種勢語耳。雖言竪通橫
別橫通竪別等。此實是竪應通橫感別。亦是橫感通
竪應別。此則是竪就感論橫通別。應中論竪通別。然
就感中。復應論竪通別。應中復應論橫通別也。今既
釋感中。橫通別。准例此則應中橫通別。亦可知。既釋
應中竪通別。則准例此。感中竪通別亦可知。不復具
出也。問前言通感而別應者。如多人共為一會業者。
此意乃是感別。何者彼等既人人心願不同。祈名異
還復如彼所祈而應者。此豈非別感應耶。答今謂不
然。渡彼所造業同。故言感通。而隨其各欲見不同而
應之故。是應別也。問感應義。為當作心方能感。為不
作心能感耶。應亦爾。聖人作心方能應。為不作心能
應耶。答古來解不同。一生法師云。照緣而應必在智。
此言應必在智。此即是作心而應也。今時諸論師並
同此說也。二安肇二師與搖法師云。聖人無心而應。
應不必在智乎。此兩教碩相反。今一家傳。同後說。故
華嚴經第五十卷云。無心於彼此。而應一切也。無量
義經云。聖人識滅意忘也。往往大乘經論。並據云。譬
如幻化事故也。理而論之。若心意□不滅。終落二見
中故。中論成壞品云。若有所受。則墮斷常見也。但照
緣者。不必在智。如數論師。定有此心法。直是任照不
無所知。如幻化人照境。故言任照緣也。不在智者。亦
是智而無知。不如木石無知也。然怜怜世諦中有此
心法。用心知者。亦多妨。如當生善。感當生義􂳉未有。
寧得非作心方能感耶。過去久習善根巳滅。今能感
聖。豈能得章作心感耶。現在心能作祈求。復巳有知
故能感體也。今時釋感應意。具如前說。但約緣感。遠
明之。亦得作心義。何者若就事釋感者。必須遠前方
便。作心祈請至誠。方能感聖。雖爾作意祈求者。作意
能所無所也。故經云。觀於諸法。不生不滅。諸佛現前
也。若就理明之。一切眾生與佛道源是同。悉當反本。
天性相關。任運自感佛。何必須作必耶。應中亦然。就
聖人方便應物。即為作心。雖爾不如二乘凡夫有相。
故聖人無心於彼此。而能應一切。是故如谷嚮鏡中
像應也。但釋應不同。莊嚴云。應法起。開善云不起。如
法身義中釋也。

問感應義為當理外感理內。為當理外感理外耶。答
具有四句。一理外感理內。二理內感理外。三理內感
理內。四理外感理外也。理外感理內者。有二種。一者
如今博地凡夫。但知須衣覓食之人。此感佛者。此只
是遠感佛。亦但遠應物。何故言遠應者。此眾生去道
既遠。未能得即令其悟道。是故未與出世之法。且與
其世間之樂。或復令其勉難離苦等事。譬如盲人雖
不見日月。而恒蒙日月之利益。若無日月則不能得
有衣食事。今具縛凡夫亦爾。雖盲無知目去道遠。而
恒為諸佛菩薩遠利益。所謂與其世間樂也。二者約
有得無得交接。明之正宗也。如前是傍義。如此遠感
等義。並未是感應正宗如後則釋也。理內感理外者。
如佛感得眾生眾生皆是佛之所感。此眾生是應佛。
如大經召聲聞中聲而來等也。理內感理內者。此即
是應感義。生於相應善根也。理外感理外者。欲是四
句耳寧非感應義也。今言感應宗本意有二種。一者
凡入聖者。相應不相應感應者。取第一句為正宗。何
者理外人將欲悟而未悟者。此人能感佛。佛正應此
人。所以然者。將欲悟故能感聖。佛即應之。故彼便得
悟。設不應之則必不悟。是故佛正應。此將欲悟人故。
亦轉成理內即為例。是故今論感應。正取接際人。此
正意感之本也。二者相應感應者。理內入理內。此是
切相成因緣感應也。此意不可失也。若論理外感理
外。理內感理外兩句。則是傍義也。一家感應意。只為
眾生與佛道源是同故。得論感應。此處永異於他家
也。

問若言眾生與佛道源同故感應者。一切眾生既與
佛道源同故。一切眾生並應感佛。那忽有感不感佛
者。若一切眾生有感佛有不感佛者。當知眾生與佛
有同源有不同源也。若是他家義。不論源同事。故感
應義眾生有善者。則能感。何故然。善是清昇扶理故。
有善者則能感。無善者則不感。自可解。今家同源故
能感則不可解也。答一切眾生雖與佛源同。而復藉
緣方能感。若無緣則不非感。故大經迦葉與師子吼。
並作此難。若一切眾生有佛性。自應感佛。何用修道。
佛答如洹河中七人。雖并具足手。而有習浮有不習
浮。故出沒不同。今明雖與同源。而必須藉緣故致感
也。問必須緣者。何者是緣耶。答惡必可滅。善則必可
生。此則是緣。若有此緣。則能感佛。以眾生并未具此
緣。故有感不感也。問若一切眾生悉佛同源者。一切
眾生悉應惡可滅。善應可生。無有眾生惡不可滅善
不可生者。若然則眾生悉應具此緣。便應並能感佛。
還著前難也。又既道源同者。便應任運惡自滅。善自
可生。不笱應也。答實是一切眾生。惡悉可滅。善皆應
可生。俱不無奢切近遠(者近)。今惡則可滅善則可生。是時
能感。此則是將悟之時。聖即應。即便能悟。正是滅惡
生善。正是接際之時。巳如前釋也。遠者當來惡有可
滅義。善有可生義。此則當來方應也。若不為悟則未
必應之。惡方滅善方生時。未必一向應之也。如闡提。
亦有怜兒婦之善。何必是聖人應之方生也。大乘明
義。必是無所得善能為菩提因者。此善必須聖應方
生。不應則不生。亦是必能鄣道之大惡。必須應方滅。
不應則不滅。若顯爾小小之惡彼或能息此亦未必
須應也。

問聖人應者必是菩提因者耶。答如五戒十善亦是
應生者。而前善道者。感應宗致明也。問理內外相望
滅應得有傍正不。答有之。何者理外因感理內。亦具
傍正。理內感理外。亦具傍正。理內感理內。亦具傍正。
理外感理外亦具傍正也。今言傍正者。取其生解悟
為正。感菩薩佛義為傍也。一切眾生悉有佛性。故悉
應令正悟故為正也。望感佛菩薩為傍。雖然今山門
宗。有所得。不得作無所得習因。而道源同故。會當反
本。是故得有得轉作無所得義。故得有傍正之說。

問前云有緣無緣者。引大經中河中七人。有習浮。有
不習浮明之。未猶解等。是同源眾生。何意有前習浮。
有不習者耶。又有緣者。眾生曾以衣服飲食。奉供菩
薩者。如此名為有緣。無如此名為無緣耶。答理而明
之。實未知何意。有緣感。無緣不感。有緣方應。無緣不
應耶。世間大地。尚不道道我能載不能載。日月亦不
偏照此。不照彼。況於佛菩薩有彼此耶。而凡所作一
念善。即扶理虗通。并能扣一切佛菩薩。是故能感一
切佛菩薩。豈當有一佛菩薩而與我無緣者也。應亦
佛菩薩慈悲並赴一切眾生。豈當有與我無緣不應
哉乎。且眾生與諸佛菩薩道源是同。並應反本。寧得
言有緣無緣也。一家意。先須得此通意。然別意明之。
不無有緣無緣義。若菩薩初造發心時。供養三世十
方諸佛。願度一切眾生。願學一切諸法。並通一切諸
佛。悉有緣無緣者。但行之時。不能得通遍。或經遊爾
許世界。供養若干佛。教化爾計眾生。其餘諸佛未得
供養。其餘眾生未得教化。此取所供養佛。詺作菩薩
有緣。亦隨所曾供養佛。隨所教化眾生等。名為於佛
菩薩有緣。於佛菩薩有緣諸佛菩薩悉來應也。亦於
菩薩有緣眾生菩薩應此眾生。是故經云。菩薩成佛
時隨所調伏眾生。於菩薩有緣眾生。悉來生其國等。
然此室得定有之緣無緣。但眾生有受化者未受化
者。巳受化者心水淨故。得見菩薩。便名有緣。未受化
者。心水未淨。故不見菩薩。便名為無緣也。

問佛來應眾生令悟道者。外草等亦得道來應眾生
不亦得化草木等不。答此問意者。猶未得開合之意
也。今不二而二。開為境智。智中未悟者為眾生。巳悟
者為佛。悟之緣為境。作三種開故。巳悟佛來應。未解
眾生令悟。故佛來化眾生。所迷悟之境。未曾迷悟。那
作佛來應。復寧得是感那。若無方偽偽名詺之亦有
此義。又諸法不二。即是空義。亦得是佛而感應宗即
非也。

問遺法中經像關感應不。答論師有三說。一云是傳
應。能應本雖滅。而傳應尚存也。二云猶是感應於昔
感餘勢。今云猶存也。三云此宣是以福善力生值於
時。此非開感應義也。今大乘明義言。方並有前三釋。
但須得意。非如彼義理有此義也。問感應義是因果
不。答亦得不得義也。得者凡感聖應。為通增上緣因
果義得但有二種因果。或因前果後。復果前因後義
也。不得者。約生習明之。果來酬因。此永屬彼人。不失
感應。則暫來詶其感。令其脩善不永屬其也。問佛菩
薩為作緣生彼善者。為生習報善不。答通為生二種
也。問若通為生者。何意非兩耶。答佛菩薩雖具二種
因果。而於他眾生為作緣義。并屬通增上緣用故非
也。若生習義宗約自前後明之故非也。問報習兩因。
悉有感力相與是善能出昇故。答無差別。差別明之。
報因但為感緣別脩習復後招生果故。習因別脩習。
既其出昇有正感用。伹此兩因復有各傍正。何者習
因正感當果。傍能感應用。報因正感生果。傍感依報
也。問習因習果悉感耶。答通論之亦得此義。而不二
而二。論之。因是正感於果。非正感應。但習果應生起
時。假聖應緣發。所以得起故。習果為正感。乃至金剛
心當起善。此是習果作緣。由因感此義。最後切論之。
但以義感不辨因果。如但以善為因不論報習因果。
亦如解故。能斷亦不論因果。何以故。然望前即是果。
望後即是因故。問上言感緣何者。答如身等三業善
是感緣。以應生善法生為機感也。

問感應亦通三聚空有耶。答大乘明義。無差別明差
別故並通也。如感通三業皆感。應則六塵悉應。空有。
色心並應也。色心並應者。色通內外。內外色皆應。則
心通於善惡解。或言內外色皆應者。內色應者。或丈
六千尺。或人天六道等身也。外色應者。如作地水火
風樹木藥等也。心應者。心通善惡解惑並應也。空有
應者。如前三聚等也。空應如空應如空為佛事等也。
只以空為有。只以有為空故。只以有處能令空以應
物。只以空為有能令有以應物也。又以有為空應物
者。者如人在囚獄。墻壁枷鏁甚自窂嚴。無由得去。而
觀音力。能令豁然無復墻壁等者。此即是有為空。空
為有等者。且非有為有。何意不得空為有等。即如逈
絕無人處。觀音力。能令宛然有城邑人物一切皆滿
也。數論有得大乘家有筒有無筒無有無二法故不
得論如斯義無今明義無二法點空為義故無往不
得但間中開合用與有便不便不無強弱也。大乘明
義如此處求異他家。第一須得此意也。他家明形聲
兩種應物。聲應義則能令得悟解。形應義則能令生
善。何者聞說法能令得悟解。見佛色身等形。伹能生
善法。今謂亦通。聞說法既得悟解。見形亦能得悟解。
見形既生善。聲應何容不能生善。故今明雖通能亦
無不強弱聞說法得悟義則強。見形得悟義則弱也。
問何故須聖應耶。答他云無不皆言為欲滅惡而生
善。是故聖人應物也。今明此乃當然。而頗有出應令
滅善解而生惡。或者不者亦有此義。如善非惡能善
能惡等也。

問始信終大謗者應之不。始不信而終信。復應不。始
終俱信。始終俱不信。應不。答並有之。如善星初入佛
法。誦得十二部經。乃至得禪定。而後大生誹謗。成闡
提。乃至入阿鼻。然佛亦然之。初謗後信者。如十仙外
道逐六城應之。初後俱信可解。初後俱不信。佛亦應
之。如經言。今雖無益。作後世因緣。故須應之。問自有
隱信而顯不信。自有顯信而隱不信不。答有之。有人
佛在世時不信。而佛滅後方生信。自有人佛在世時
大信。而佛滅後不復生信。隱顯俱信可知。上三句並
應之。第四句隱顯俱不信者。亦應不應。應者為後世
因緣有此義。不作因緣者不應也。

問眾生感佛。得有損佛義。益佛義不。佛應眾生。得損
眾生義。益眾生義不。答亦有此義。何者諸佛本是逍
遙物外。獨出三界。絕有無之表。超真俗之外。名相之
所不能名。形像之所不能惻。身非量與無量。智非邊
與無邊。形非相好與非相好。身非丈尺所能量也。但
為眾生故。作丈六之身。受九種罪報。為穢土眾生。取
色身智慧王宮生。別婦出家。踰城學道。漫踰山谷不
擇山林。六年苦行。成佛之後。踱乞食隱其福德。智慧
神力淨土。作如此事。并是損佛義。又如長者脫珍御。
服著弊壞衣。執持糞器。身同眾生。作為如此事。豈非
損佛義。九種罪報者。一孫陀梨謗佛。二稱遮婆羅女
帶揥作腹。三提婆達多推山䆘佛傷足大指。四迸木
㓨佛脚。五毗留璃太子興兵煞諸釋子于時佛頭痛。
六受阿祇達多婆羅門請而食馬麥。七冷風動故
背痛。八六年苦行。九入婆羅門聚落。乞食不得。空鉢
還也。言益佛者。佛與菩薩在因時行四弘誓願。願度
一切眾生若一切眾生不成佛我終不取正覺。若無
眾生能感菩薩則不增菩薩行。亦不得滿本願。若無
眾生起惡煩。菩薩那得增長菩薩忍辱度。而得諸行
成就。若無破戒諸惡。那得顯釋持戒品人也。故菩薩
若見眾生來惱打拍。我即作是念。此眾生欲增長我
功德。眾生來惱不瞋。可謂滅惡忍辱成就。若不煩菩
薩何事知菩薩精進。何事應起瞋。得堪任事故。淨名
經云。雖在五欲。而禪行是可謂齊有。何以故。此五欲
來煩菩薩。菩薩則不生著。在六塵境。能不為六塵所
染。此事是齊有。是為菩薩所行。故此土是脩善一日。
當他方百千曰再脩曰復倍是。何故然他方無有惡
故。不增進菩薩行。是故道諸惡眾生感佛故。令佛增
長滿願。如金數數練治轉更明淨。故釋論云。如猪楷
摩金山。轉益明淨。若眾生謗佛起惡向。菩薩等不瞋
不憙。生忍知。更轉益增菩薩諸行。若為八風所動轉。
此菩薩還是凡夫眾生不名菩薩也。

問佛在益中住損中住。答佛不在益中。亦不在損中。
何以故。若作住損益之中。則為損益所轉。亦不損益
外也。他家云。佛不在損中。而佛在益中。佛不在惡中。
佛在善中。佛不在亂中。佛在靜中也。今明佛非靜非
亂。能靜能亂。佛非善非惡。能善能惡。非有非無。能有
能無。中行。非真非俗。能真能俗。中行。非增非損非利
衰。能為增損利衰中行也。佛應眾生有損益者。就心
則為兩。一者世間損益。二者出世間損益也。言世間
損益者。佛在世應眾生。開道眾生。令遠離罪脩善福。
說三歸五戒。眾生從佛悟解。依佛教。而脩行。即得生
人天中。得勝妙果報。此是益眾生也。言損眾生者。若
佛不在世。不造寺造等。則無經像亦無所謗毀。既佛
出世眾生即造寺塔造經像等眾生。或因汙慢佛殿
塔寺。或剝佛像。或偷經反賣。或謗諸佛。不生信受。如
此等事。皆因有佛出世。起如是罪。並令眾生墮三途
義。此是損眾生義。問若爾者。眾生起惡多者。如大品
經第九云。閻浮提人。信般若者少。不信者多。若爾一
切眾生起謗不敬信。並令悞墮惡道。有敬信三寶者。
少不足言。此益小不無補損。如得功德天。復直黑闇
女。此是無益。何用佛道耶。答有二義。一者若佛不在
世間。如犢子失母必死。不於眾生無明黑闇中行。如
群盲臨坑。如盲入㓨林。難可得出。今佛為導眾盲。皆
悉引其從大路而行。如闇得燈。貧人得寶。如盲得眼。
如鳥得翅。此益眾生事大。無量洹河沙世界眾生。皆
因佛出世。得悟道。無有悞眾生墮地獄者。是故佛出
世三惡道損感增益天人眾也。二者非佛悞入地獄。
但眾生癡起謗毀聖人。若從佛教。則不復招此等罪
也。如父母教兒子。汝無作偷。無作劫。其亦出路即犯
宮法。傳之都市。此罪豈關父母興耶。眾生亦爾。不從
佛經。而自造罪。得入地獄。何關佛與其罪令入地獄。
是故佛非咎也。

問若言不因佛法墮地獄者。即不爾。釋論十七卷云。
一比丘得四禪。謂是阿羅漢。臨死見於中陰相成。即
起謗佛言。佛張我。我常聞佛說得阿羅漢果。不復受
生。今那見中陰相成。因爾起謗。即墮泥犁地獄。又大
品經云。若謗般若人。從一大地獄。至一大地獄也。救
疾經云。三人犯觸三寶金剛密迹唾面即生瘡。若著
屐入寺舍則生馬蹄國。若唾佛殿地。即生蚰蜒中。此
皆因佛出。悞眾生。致如此罪入地獄。此即佛損眾生。
何處有益眾生也。答此須一往反折。如無佛處眾生。
起邪見罪網捕魚如海邊兒。及作諸罪人。其不因佛
起罪。應不墮地獄。其實墮者。何關謗佛般若故入地
獄耶。又釋論第七卷云。勝意憙根兩菩薩一人行十
二頭陀。一人體達大乘三毒即是道也。行頭陀者。起
謗大乘不信。則墮地獄。復還聞法故出地獄得成佛。
何故然。得與聖人共論法相。雖起誹謗。終為利益也。
如今成論等與三論。雖有是非。而後終因此得解脫。
故大集經。我滅後。當有諸弟子。雖共鬪諍不損法相。
何以故。其終論是佛法。不論俗事鹽貴米賤事故也。
如鬱鉢羅比丘尼。往昔因破戒故。入地獄。復還因此。
得出地獄。即得三明六通大阿羅漢也。一往雖道佛
是損眾生。終令利益。是故終須佛出世也。言出世間
有損有益者。佛令眾生脩善學道。能體達諸法清淨。
無依無得畢竟空故。能損顛倒也。即增益六波羅蜜
一切萬行損之有損之終至於無損益。故六度如虗
空增故。是為出世間增損眾生也。此等並是各論正
道。除世間增損除出世增損。二際皆空無二不二雙
捨。乃是正道也。

大乘三論感應義第四

無依無得大乘四論玄義記卷第六


顯慶三年歲次戊午年十二月六日興輪寺學問
僧法安。為　大皇帝及內殿故敬奉義章也。

無依無得大乘四論玄義記卷第七


佛性義有四重。第一明大意。第二論釋名。第三辨體
相。第四廣料簡。

第一明大意者。興皇大師云。必須語無依無得□□
所住為宗。故大品□□□□□發初云。以不住法住
般若波羅蜜中故。關中僧叡法師大品疏中云。啟彰
玄門。以不住為始。以無得為終故。若有一豪可得。並
須破洗。何以故。若留一微豪。則非無得宗致。故大經
云。佛性者非有非無。非因非果。非內非外。非常非斷。
等離四句。絕百非。雖然爾復得言凡一切眾生皆有
佛性。而亦得言無言。有之興無。約得失之情。分之為
□。即是有所得無所得也。故大經梵行品云。有所得
者生死二十五有。無所得者名大涅槃也。經既言。有
所得者名為生死。故無有佛性。無所得者名為涅槃。
故有中道佛性。更無別物也。但失之者。佛性為生死
二十五有。得之者生死二十五有為佛性。故失者即
是理外。得者即是理內。故一家義宗。顛倒不顛倒無
豪末差別。故大經如來性品云。猶如甘露。亦如毒藥。
或有服為甘露長生。或有服毒藥傷命而早夭。仁王
經云。菩薩未成佛時。菩提為煩惱。成佛巳時。煩惱為
菩提。中論涅槃品云。涅槃實際興世間際。無豪釐差
別。如斯多文。即是理內外意也。故言理外眾生。無有
佛性。而此顛倒眾生。復有入理還源之義。故亦得言
有佛性。故經云。凡有心者。皆得阿耨多羅三藐三菩
提也。故仁王經受持品云。大王是波若波羅蜜。是諸
佛菩薩一切眾生心識之神本也。若然者。豈非還源
本淨義也。問五時波若者。第二時教等。經云何引此。
證佛性義。答彼自作五時四時等。非經論意。今依經
中半滿教意辨之也。問何因緣說於佛性。答大論云。
諸佛不以無因緣及小因緣而說。說必有因緣說。今
如法華經云。為大事因緣故出現於世。大事者。所謂
開佛知見。乃至欲令眾生入佛知見道故說。今佛性
亦然。知見即是佛性也。問佛性何法而名佛性耶。答
大師云。三世諸佛以此為性。故名佛性。即是三世十
方諸佛之源本。十方三世諸佛由此而成佛。故言源
本。欲令一切眾生因悟佛性皆成佛。故說佛性也。無
差別中差別說佛性。藏公開為八種。故說於佛性。何
者。一為對昔三乘性故說佛性。昔三乘性者。謂菩薩
辟支聲聞。皆有此三性。此三藏教中意也。今為破如
此等計故。明唯有一佛性。無二乘。以是因緣故。說佛
性也。二者為對保自守之源故。說佛性也。明二乘四
知究竟。自言是極。守自而住。不復進求佛果。今為破
此等計。故云汝等皆有佛性。悉當作佛。云何守於小
乘不了義經意。所以說於佛性也。三者為發菩提心
眾生故。云汝當皆作佛有佛性。若能發心行。必得成
佛。若無佛性。何能發心脩行成佛。猶如乳有酪性。攢
搖成酪。若無酪性。攢搖終不得成酪。今亦爾。眾生皆
有佛性。發心脩行。即得成佛。為是義故。說佛性也。四
者為下劣眾生說於佛性。汝等皆有佛性。當得作佛。
莫生下劣之心。應生尊勝之心。主導之心。為此等事
故。說於佛性也。五者為憍慢自高卑他之人故。說於
佛性。自言巳勝言他鄙劣。故說佛性。明一切眾生皆
有佛性。皆當作佛。佛性無有高下。云何得尊卑耶。六
者為好作罪眾生故說。汝是一切眾生同源。寧得相
煞。即是煞害者。說於佛性。汝若煞者。便煞佛等。一切
眾生皆佛性。當作佛故。說於佛性也。七者小乘人一
闡提。斷於善根。畢竟無得佛理。如言大經本未至時。
嚴觀等法師。皆云。一闡提無佛性。為破如此等計故。
說於佛性也。八者為三脩比丘封執無常。脩三法印。
定謂有為法無常。一切法無我。唯涅槃寂滅。為破此
執。故說佛性。明諸法何曾有我及無我義耶。為破我
故。說一切法無我。其通計皆言無我。為破無我故。說
有佛性我。即是有我破無我。乃識佛性真我。故經言。
空者生死。不空者大涅槃。為破此等計故。說於中道
佛性義也。今謂大意亦不出前八種說。而今依大經
云。五名中波若與佛性。眼目異名。并大論說。波若意
開佛性。有十意也。一者為究竟至菩薩行故說。二者
為十方諸佛諸母故說。三者為大小兩乘異故說。四
者為破三乘三性別故說。五者為二乘永究竟四智。
不復進求尊勝道故說。六者為分別生法二身供養
故說。七者為破二邊令住中道故說。八者為破一闡
提不成佛故說。九者為二乘令信正法故說。十者成
就萬行故說佛性也。問即此顛倒眾生有佛性不。答
既言顛倒眾生故無也。如此義大異地攝兩論與成
毗二家。彼宗八識七識。即有真如性故。翻攝論等崑
崙三藏法師明言。真如性於八識煩惱中有。而不為
煩惱所染。亦非智慧所淨。自性清淨故。非淨非不淨。
體既無染。不須智慧所淨。故名非淨。非非淨者。斷除
虗妄。體方顯現。故曰非非淨。即自性清淨心也。彼論
三種佛性中。自性住佛。如從凡夫。乃至金心。所有淨
識。未離煩惱。於煩惱中住。若爾豈非或識中有真如
性也。論師真諦即或下有可類攝也。但此間攝論師
偷誦三論義疏意。安置彼義中。輕毛之人信從之。非
吳魯師意。所謂是章甫安編髮文身頭戴也。問即此
眾生無佛性者。涅槃論云。云何眾生是佛耶。答正是
此意。若約道明之。即此眾生畢竟不可得。故言眾生
是佛。故彼論云。非眾生內有佛。亦非外有佛。亦非非
有。非非無也。此意即是假亦中。若言顛倒眾生。那得
巳者耶。故言無佛性非如虗妄。或中有真如性者。此
真如虗妄等不能染也。

第二釋名。諸法師。釋名不同。今且前明得名不同
古舊。一言佛與性。並在因中之目。一切眾生有靈知
覺性。得佛無改。簡異木石等無性。故大經云。一切眾
生皆有佛性也。二龍光法師云。佛之與性。在當果地。
所以然者。佛名覺了。因無其義故。性本不改。佛即嶷
然。故受性稱。因中無常。故性義不定。而今因中。並稱
佛性者。皆從果為名。論師取彼師意云。欲示果之二
種。必是心因所得。亦斥小乘與外物虗妄等也。此意
後簡之。三開善知藏法師云。果地是佛非性。因中是
性非佛也。所以然者。佛名覺了。常住為宗。因無其義。
故果但是佛也。性者不改為宗。因中得佛之理。此無
改易。故是性義也。果不感果無有其非。因則非至果
故。因伹是性。而今果亦名性。是從因為名。因亦稱佛。
是從果受稱。所以兩相從者。欲示因果之理必然。相
開有在。即斥昔日教與木石虗空等也。第四家今大
乘無所得義則不勝。何得分派。緣種種釋。終不離斷
常二心有所得也。經自說。佛性非有非無。非內非外。
非因非果非等。至論佛性非在非不在。無所的當。一
道清淨。無在無不在。雖無在無不在。而假名說在不
在。無在則不在因果巳性。無不在遍在因果已性。如
天女問舍利弗。汝身色相。今何所在。舍利弗曰。身色
相。無在無不在。天女曰。善哉無在無不在。佛所說
也。若具足言之。無在不在無在無不在具足中假也。
故今佛性。非因說為因。非果說為果。故在因名為佛
性。在果名為涅槃。故佛性法性法界真如等。並是一
物種種名不同。亦名佛性如來性三寶性。故言佛法
僧三寶性。無上第一尊。至論佛性皆非而無所當。雖
非因果。而能為因果之本。不唯為因果作本。亦為一
切清法作本也。此即不當當佛果而名為因者。則非
佛性為因性也。不當當涅槃而名為果者。即非涅槃
為果性也。故雖非因而為因本。故佛性非因亦為二
因。佛性非果能為果本。故非果為二因。佛性非果能
為果本故。非果為二果。此即二果二因是因果果因。
以非因非果為本本故為正因也。用故為傍。傍以因
正為名。正以因傍得稱。然待傍為正。此未是好正。能
無傍無正。乃名為正。此正不可復言。言正則屬傍。言
體即屬用。故佛性一道清淨無二。無二而為二。故有
因果果因相待得名。伹此相待有橫竪不同。有三種
釋名。一者表裡釋名。即是竪而論之。因以不因為義。
果以不果為義。佛以不佛為義。性以不性為義。即
名為義。即義為名。此是竪表釋名。故居士經云。五受
陰洞達空無所起。是苦義。不生不滅無常義。本以生
滅為無常。而無生滅為無常義。即是表裡釋名也。二
者開發釋名。即是佛以法義。法以佛義。橫而明也。如
因以待果得名。果以待因得名。故因則非因因。果則
非果果。故假名說因果。假因說果。須果說因。若有因
可因。因是自因。何須於果。有果可果。果是自果。何須
於因也。今謂假故無自義。因他無自體。故假名所待
因果非因果。待假因果非因果假名方便因緣待說
相因。無自性故無法。無法則無所有。無所有。所以相
因而說。一切法無二無所有義故。因得以果為名。即
以果為義。果得以因為名。以因為義。故大經云。欲令
眾生深識世諦故。說第一義。欲令眾生深識第一義
故。說世諦也。則名義亦然也。此則自他釋名開發義
也。三者當體釋名。佛是覺了為義也。今明性亦有三
種勢。例佛可知也。性以不性為義。不性則苞一切法。
皆無性空無所有。清淨隨緣假名說不性為性。隨緣
所明欲辨何性。論佛性伹假名佛為性。故名為佛性。
故佛性法界法性。只論一道更無別法。故性以不性
為義。不性以性為義。則達此不性性。性為不性。則達
非性非不性。了此性不性。則此人有佛性。不了。則無
佛性。故云凡有心者。皆有佛性。何得以即時不了語
眾生等皆有佛性正因耶。次約經開五種佛性釋名。
師說不同。開善智藏法師云。正是專當不偏義。眾生
神明與如來種智。雖復大小之殊。而同是慮智。性相
感召。故謂名正因。正感佛果。對緣因為名。非傍助義。
緣因者緣由為義。雖有正因。不脩萬行。終不能得果。
由藉萬善脩行故得佛果。對正因為緣。名亦名境界。
如草木虗空等。其不能了出佛果。但為觀智所緣。為
心作境。故名境界也。了因者。照了為義。萬善之類。顯
出佛果。故名了因。如燃照物。譬其對境明了也。果者
以酬因為義。果果者。謂從果生果。故名果果也。今謂
三種意如前。正是遠離為義。故華嚴經性起品云。正
法遠離一切趣不趣也。大品經無生品云。何等波若
波羅蜜。答云。遠離故。名般若波羅蜜。何等法遠離。遠
離陰界入等。乃至一切法內空外空等也。正是中實
為義。如正觀論也。亦得不偏釋也。因者本義由義也。
故經言無住為本。般若非生一切法等也。緣因者。亦
得如舊釋名得也。了因者。了因者。了不二為義。亦如
常釋得也。果與果果。亦類釋得。雖爾意永異諸師也。
至論佛性。佛窮四句百非故佛也。性是正義。正是實
義。窮正實性也。

第三論體相。佛性禮相故。舊師執解有三家不同。
涅槃宗體要是佛性義也。一道生法師執云。當有為
佛性體。法師意一切眾生即云無有佛性。而當必淨
悟。悟時離四句百非。非三世攝。而約未悟眾生。望四
句百非。為當果也。二曇此遠法師執云。本有中道真
如為佛性體也。三於生遠之間執云。得佛之理為佛
性。是望法師義也。於三師宗本中。未執不同。略有十
家。第一白馬愛法師。執生公義云。當果為正因。則簡
異木石無當果義。無明初念不有而巳。有心則有當
果性。故脩萬行尅果故當果為正因體。此師終取成
論意。釋生師意。未必爾。法師既非凡人。五事證知故
也。非法師亦有同此說。正言顯即是果。隱即為因。只
是一切轉側以為同果也。第二靈根令正。執望師義
云。一切眾生本有得佛之理為正因體。即是因中得
佛之理理常也。故兩文為證。一者師子吼品云。佛性
者十二因緣名為佛性。何以故。一切諸佛以此為性。
此明正因性。而言諸佛以此為性。故證知因中有得
佛之理也。二者亦師子吼菩薩問言。若一切眾生巳
有佛性。何用脩道佛答佛與佛性。雖無差別。而諸眾
生。悉未具足。此正自有性。而無佛故。言未具足。亦簡
異木石等無性也。此性也此兩師異者。愛公約玄常
住果明之。令正約即因中得佛之理常也。第三靈味
小亮法師云。真俗共成眾生真如性理為正因體。何
者。不有心而巳。有心則有真如性上生故。平正真
如正因為體。苦無常為俗諦。即空為真諦。此之真俗。
於平正真如上用故。真如出二諦外。若外物者。雖即
真如。而非心識故。生巳斷滅也。第四梁武蕭天子義。
心有不失之性。真神為正因體。巳在身內。則異於木
石等非心性物。此意。因中巳有真神性故。能得真佛
果。故大經如來性品初云。我者即是如來藏義。一切
眾生有佛性。即是我義。即於木石等為異。亦出二諦
外。亦是小亮氣也。第五中寺小安法師云。心上有冥
轉不㧈之義。為正因體。此意神識有冥傳用。如心有
異變相。至佛。亦簡異木石等。一其日而巳。亦出二諦
也。第六光宅雲法師云。心有避苦求樂性義為正因
體。如解皆或之性向菩提性。亦簡異木石等無性也。
故夫人經云。眾生若不猒苦。則不求涅槃義。釋云。以
此心有皆生死之性。為眾生之善本。故所以為正因。
亦是出二諦外。又于時用師亮師義云。心有真如性
為正體也。梁武等三師義宗諸師云只一心神名執
一義為分三寶之也。第七河西道朗法師。末莊嚴旻
法師。招提白琰公等云。眾生為正因體。何者。眾生之
用總御心法。眾生之義言其處處受生。令說御心之
主。能成大覺。大覺因中。生生流轉。心獲湛然。故謂眾
生為正因。是得佛之本。故大經師子吼品云。正因者
謂諸眾生也。亦執出二諦外也。第八定林柔法師義。
開善知藏師所用。通而為語。假實皆是正因。故大經
迦葉品云。不即六法。不離六法。別則心識為正因體。
故大經師子吼品云。凡有心者。皆得三菩提。故法師
云。窮惡闡提。亦有反本之理。如草木無情一化便罪
無有終得之理。眾生心識相續不斷。終成大聖。今形
彼無識。故言眾生有佛性也。故迦葉品亦云。非佛性
者。墻壁瓦石無情則簡草木等。此意有心識靈知。能
感得三菩提果。果則俱二諦也。第九地論師云。第八
無沒識為正因體。第十攝論師云。第九無垢識為正
因體。故彼兩師云。從凡至佛。同以自性清淨心為正
因佛性體。故彼云。自性住佛性。引出佛性。得果佛性
也。此引出得果兩性。彼師解不同。一云三性並是正
因性。一云自性住是正因性。餘二性非。何者。果與果
果兩性。是得果性。引出性。即是十二因緣所生法。觀
知了因性。自性住。是非因非果佛性正因性也。地論
師云。分別而言之。有三種。一是理性。二是體性。三是
緣起性。隱時為理性。顯時為體性。用時為緣起性也。
地攝兩論義玄同。昔時曇無遠師義也。今謂此十師
等說。並自心依經度。可謂如大經云競投瓦礫。謬傳
羊角之刀。如師子吼中𠲖𠲖。故須一一破之。

問十家亦引經。汝亦據經。何獨汝是他非耶。答此事如
世娘婢二子。諍父家業。為豈相類也。又今家稟南天竺
學摩訶衍龍樹之風。彼依􂳊􂳋學小乘訶梨之論。又地
攝兩論學有得大乘師宗巳是懸絕。汝學成訖與地
攝論。我學三論。我論初命章。十二門論云。今當略解
摩訶衍。中論初亦云。如摩訶般若波羅蜜中說。汝論
初命章云。何故造此論。我欲正論三藏中實義。若爾
豈懸絕。故法華經安樂行品云。莫親近三藏學者。又
大品邊學品云。十地為戲論乃至一切戲論故。彼義
宗無沒識為解或之本。至金心無沒盡顯無垢。豈非
二見之徒。故經言諸有二者有所得。亦是從冥生覺。
同外道義。何者。無沒無明上。脩習十地解起。豈非從
冥生學義也。是故師徒異。教門亦異。豈得相比耶。故
大經云。亦名甘露亦名毒藥也。今明西種彈佛性。豈
開心非心。乃至八九識亦然。故今非心不心。是故得
辨心不心並是佛性。今若明佛性無所而不非。如大
經下文云。非有非無。非有為非無為。非常非無常。乃
至非斷非不斷。是故佛性。非非所不非。是是所不是。
是非亦不非。非是亦不是。百非所不非。百是所不是。
橫絕百非。竪絕四句。橫絕百非者。如前說。佛性非有
非無。非常非無常。非心非色。如是一切皆非。如此皆
非。何但於百非乃至百千萬非。乃至無量非也。竪絕
四句者。如言佛性。非心非不心。非亦心非心。非非心
非非不心。如是四句並絕。一切皆非。百非乃至千萬
非。無量既非。即召無量是。前既百非。乃至萬不非無
量非。一切皆非者。今論是即百是萬是。乃至一切皆
是。若善若惡。若色若心。一切皆是佛性。如大經下文
明。煩惱是佛性。色亦是佛性。如釋空空云。是是非是
是名為空空。非則並非。是則雙取。是故是是非是是
皆是空空。是是非是是。而是是非是。非非非非。而非
非不非也。第一家第二家。當果理與得佛理為正因
體者。今三義破之。一者無責之如破三世也。此兩理。
為是有。為是無。理若是有。異於無者。理則應生。巳異
於無。即是巳有故。屬現在理。若是無無。則無理也。又
為是巳理為理。未理為理。理時為理。巳理為理者。即
應巳生為生。巳生不應更生。亦不得巳理為理。若未
理則無理。理時則此理是事也。又此理是空。為離空
耶。即是空空則無理。離空則無理也。第三家真俗平
正真如性為正因體者。如二諦中破。色性是空。初念
始明正因。此正因即始生。真則有初。若未有眾生
時。復誰作正因。若言初念眾生。生於真如上者。如空
中生萬物。萬物寧得虗空為體。如器中有物也。此師
最儜也。第四家似外道義也。既言真神性為正因體。
巳在身內異於木石等。豈非是神我邊。在二十四法
中耶。第五小安師云。即心有冥傳不㧈之用為正因
故。真如性為正因體。又云同照提義也。第六光宅云。
心有真如性故。有避苦求樂用。真性為正因體。今雖
意同。第三家。無明初念始有。真如性亦始有。既始有
云何心滅。而真如性。脫心有為出在常住性。若爾不
開心法。若然豈是正因體。又云避苦求樂性亦是開
善亦無一類也。第七家召提等云。眾生是正因體者。
經中巳破。如波若經說。若有我相眾生相。即非菩薩。
又如金光明經云。善女當觀。何處有人眾生。本性空
寂。無明故有。若爾豈非以無明所謂見眾生而為正
因佛性耶。若以眾生為正因性者。見眾生即見佛性
耶。若御心之主非成大覺。故言眾生為正因。是得佛
之本者。眾生本是處處生。故名眾生。三聚等成。故眾
生是因成假。因假極至三聚等成。所得佛果非處處
生。又非因成假。因果不相稱。當云何得正因名。終是
即因非正因體也。又眾生不當知與不知。寧得以覺
知佛作正因耶。又文云。眾生佛性住五陰中。若害五
陰。名為煞生。眾生可煞。佛性便應可煞可斷。眾生既
無常。佛性亦無常也。又文云。佛性非陰非眾生。故佛
性非開眾生。寧得以眾生為佛性。故知佛性非眾生。
非不眾生。是故眾生不是佛性。

問若然河西那云眾生是佛性。答法師意恐如涅槃
論云。眾生是佛性也。第九十兩家執正因差前諸師
而不離斷常過。亦是因中有果過。隱隱有箇理。如俗
即有真諦理氣過。亦是二諦中破之。地攝兩家。妄與
真一。妄與真異。二俱有過。若一。妄覆真。令真隱名藏
者。真亦應覆妄。真應常顯名法身。若妄與真異。則各
體二義。故墮二見。亦是於一家。虗實二諦。偽上明之
即涉。故中論十二門論云。有為空故無為亦空也。故
彼地攝兩論意。金心以下。是有為。無垢識是無為。故
虗實兩識故被破也。第八家開善述用定林寺柔法
師義。心為正因體者。今依論七句撿責心為正因。為
生為不生。若生為正因。如論破生。自生。他生。共生。無
因生。三時求生。巳生。未生。生時生。此七句求生不可
得。何有此心識為正因佛性耶。大經師子吼第二云。
約五陰明之。色非佛性。識非佛性。如是五陰一一並
非佛性。又云心非佛性。何以故。心是無常。佛性常恒
無變故。又華嚴經云。佛性者非心識之所識。亦非境
界也。又金剛波若經云。佛說諸心皆為非心。如是諸
經並云。心非佛性。云何定說心法為正因耶。又經
云。不即六法。六法既非佛性。不離六法。何得用六法
是佛性。六法既是佛性者。何以故六法非即。六法則
非即。亦無用故。今明非即六法。六法既非。不離六法。
六法亦非。則即離皆非佛性也。今觀此十說。皆有體
之可體。於今所說畢竟無此義。今時無所得意。求此
有所得十說可得。可明佛性體相。求之既不可得。不
知以何為體相。故經云。當觀諸法。何處有人反眾生。
本性空寂。無明故有也。又大品經三慧品云。佛言。吾
以五眼。尚不見眾生。豈況菩提可得。而無因眾生。而
欲得菩提。今雖言即因所見。為世諦。即不可得為真
諦。故彼所明。皆是二義故無正。何得為正因耶。

問前十師說。並為護過。故被破者。今時此間寶憙淵
師祇洹雲公。作真如為正因性。復云何耶。答一往觀
述彼師義宗。似落治域素法師義宗。并莊嚴義。及地
論。無一而非正宗。亦是彼師不識大乘論中因中有
果無果等被破。故私心卜著作義。不足及破限。如躭
羅刀斤利等人。非禮樂所被也。今大乘明義。正以
中道為正因體。故正因佛性是正法。故經云。正法正
道本不二也。從來所說皆是二義。何者。空有生死涅
槃凡聖等。一切法無非是二也。大品經三慧品云。諸
有二者。有所得。無有二者。無所得也。大品經二十二
卷邊學品云。有二相者。無有檀波羅蜜乃至般若波
羅蜜。無有道。無有果。乃至無有順忍。何況見色相乃
至一切種智相。若無脩道。云何得須陀洹乃至阿羅
漢果。辟支佛道。阿耨多羅三藐三菩提。斷煩惱及習
也。又一切法二。皆是有法。有法便有生死起。不得離
生老病死憂悲苦惱也。

問無有二者。定是無所得耶。答大品經第十一卷照
明品云。若菩薩作是念。波若波羅蜜。無所有。如虗空。
不堅固。是菩薩。遠離般若波羅蜜。若爾若有所念。即
非如。中論云。若有所受即墮斷常也。大經第十五梵
行品云。無所得者。名為大乘。菩薩不住諸法。故得名
大乘。是故菩薩。名為無所得也。有所得者。名為聲聞
辟支佛道。菩薩求斷二乘之道。故得佛道。是故名為
無所得也。故義家云。有所得者。無道無果。無所得者
有道有果故。若爾尋此十說義宗。無非二義。豈是得
正因佛性耶。故十說畢竟有無所故。有所得者於今
皆無。故畢竟空盡淨。一切法是淨亦淨盡亦盡。故今
中道為正因體。中道體清淨而明佛性體者。無體為
體。故大品經第十二卷嘆淨品云。是一切法性。亦是
無性。是無性即是性。不起不滅故。佛無體為體。即是
以淨悟為體。故中道正法為正因佛性體也。

問更何文證。答文甚多。大經第二卷末。亦得明佛性。
如瑠璃寶珠。正譬中道。佛性亦可譬明緣果也。又如
來性品亦舉譬行明中道佛性。佛性性實非隱顯。約
迷悟明隱顯。失者成隱。得者顯。亦是緣正兩性傍正
論也。一體三寶明中道佛性。非三一故有三一。此兩
意明佛性意猶未足是。若廣明中道佛性。如下文。如
經云。明與無明。愚者謂二。智者了達知其無二。無二
之性即是實性。乃至隱之與顯。愚者謂二。智者了達
知其無二。無二之性。即是實性。三之與一。愚者為二。
智者了達知其無二。無二之性即實性。如是廣明中
道佛性也。又迦葉品文。佛呵迦葉。汝今何故失意作
如此問。我先不說中道為佛性耶。又師子吼文。凡有
六問。初問云。何為佛性。佛答。佛性者即是第一義空。
又云何言空者。不見空與不空。聲聞緣覺伹見於空。
不見不空。故不行中道。故不見佛性。智者見空與不
空。行中道故。見於佛性。下文結言。第一義空。即是佛
性。佛性即是中道也。又佛答第一問言。汝問以何義
故名為佛性者。佛性謂阿耨多羅三藐三菩提中道
種子。下文結言。如是中道名為佛性。又下文云。佛性
者。非內非外。又云非因非果名為佛性。非因非果故
常恒無反。其文甚多。皆以中道為佛性也。若如前十
家所執。並須破之。如上所說。今則皆是佛性。即是就
理假用明佛性義。故經言正因者。謂諸眾生。此意者
眾生實是緣因性。但約能御所御明之。眾生是能御
故名為正因。如對偏明中。實非正中。非偏非中。乃名
為正中。非耶非正。方是正中。今眾生亦爾。能御故名
正因。實論非能御非所御乃名為正因性。亦可如涅
槃論眾生是佛也。又經云。凡有心者皆當成佛者。亦
是理假用明之。是故假中亦是佛性。即是正因之體。
中假亦是佛性。即是正因之用也。今以悟為體。故佛
名為覺。對此明法名不覺之稱。至論佛性非覺非不
覺。乃名為正法體。故一家言。只指法性。為三寶。待不
覺言覺。待覺言不覺。待不覺言覺。以覺為佛寶。待覺
言不覺。以不覺為法寶。覺與不覺不二故同。同是僧
寶。若爾豈得復有一圓真體。而說為三。此一不復是
一。故無一。此三不復是三。故無三。故強名三一一三。
無三無一。以覺為佛。故言佛即是如來性也。前言盡
淨。是淨亦淨。無所覺體亦無無。皆名為覺者。亦覺此
無所覺。名為佛性。故未有此覺。則無佛性。故言凡有
心者。有佛性。性為有也。又木石外物等本來清淨。未
曾病故。不言有佛性。唯有有心者。亦如對偏明中。唯
心是能起顛倒妄情。橫謂心此心還能悟不二清淨。
故就有心者。得菩提。至悟時無內外相。故言佛性者。
非內非外。非因非果等。一切得淨也。又亦得言。破外
道木石等有情。故約情明之凡有心者也。又片破一
闡提不成佛。故言凡有心者有佛性。成菩提。非石壁
瓦礫等也。故勸令自覺悟心。若悟心本來清淨名為
佛性。爾時不曾有拄木等法殊別。但約知不知明差
別故。菩薩頭陀經云。照明菩薩。問心王菩薩云。觀煩
惱性內度脫眾生。其相可解。外法何。心王菩薩答云。
內外法不異。雖復不異。要先觀內一煩惱淨眾多法
淨。何以故爾。內是外之根。眾生聖之源。得斯妙法。法
度眾生。眾生無盡。佛身無盡。眾生無邊。佛身無邊。眾
生性即是虗空。虗空即是佛性也。故一家明之。佛性
體以悟為體。此悟悟一切皆非而悟。是觀解心即是
內法。若爾何得言佛性非內非外者。觀解是內。此􂲹
非􂲹。故非內法。亦非外法。故悟時不見內外生死涅
槃凡聖有無解惑二法。故菩薩行般若時。一切皆非
行。故心心數法不行為行波若。波若即是佛性。所以
佛性法性法界如如。亦是正道。更無二別也。

第四廣料簡有八。一辨宗途。二明證中道為佛性體。
三論尋經佛性名。四明本始有義。五辨內外有無。六
論見不見佛性。第七料簡。第八會教。

第一辨宗途。三論一家。得辨涅槃義宗。故德王文。
亦可是具論佛性。而師子吼文正意乃顯。亦得言方
具足也。問第二卷純陀品。正開宗辨常。可非涅槃義
耶。哀嘆品。明圓伊三點。豈非論涅槃耶。第三卷金剛
身品。遣百非。非涅槃佛性耶。第四卷明顯納妃生子
等。皆是涅槃義。何意非涅槃義。又如來性品明佛性。
佛性亦是中道。如來三轉明佛性。最後以中道結成
辨如來性。豈非是明佛性。而師子吼文方顯明佛性
具足。此文明涅槃義恃是於汝義便故作此說也。答
不然。未悉經之大宗。故作此語也。前多文雖明涅槃
佛性。而來意各異。直是答問意。未是正釋涅槃佛性
等義。若玄悟之人。於乃足之。而文意宗途猶是未足。
彼問云何作善業果。佛答由佛性故。能作善業。次問
云何諸菩薩非見難見性。佛答明菩薩髣髴見宣是
答問而巳。未是正解佛性義。答言玄悟之者亦得此
是了教。若論言方宗致未具足也。下師子吼之明義。
正明體用有六問。一問言何名佛性。二問以何義名
佛性。三問何故復名常樂我淨。四問一切眾生何故
不見。五問菩薩住以何法故不了了見佛性。佛何法
故了了見。六問佛以何眼而得了了見。菩薩以何眼
見故不了了見耶。故如此解釋名義。乃是具足故。一
家相傳云。􂲹佛性師子吼文方具足也。純陀品舊雖
云開宗常辨。文意片破三脩比丘故辨常。非正宗也。
故大論釋大品如化品云。為新發意菩薩。說涅槃是
真實善妙有也。此大經後迦葉品。亦云為假名菩薩。
說常樂我淨。聞佛涅槃。謂空脩行故為說四法。此言
合釋意也。前哀嘆品明三點四德涅槃義。而斥破昔
日無法涅槃意故來。何者。明三點涅槃。直是秘藏義。
對昔不具足明。今方具足明。昔解脫非究竟。今具足
解脫故。又此解脫無般若故也。今時明脩三點四德
究竟具足故來意也。故復嬰兒行品云。常樂我淨亦
是嬰兒行。菩薩二乘亦是嬰兒行。一切眾生亦如是
也。第三卷金剛身品。遣百非來意。酬前問。問云何得
及。復以何因緣得等故意來。非正明中直佛性。亦是
假上百非為􂘿也。故下文云。佛告迦葉。如來身者是
常住身。不可壞身。金剛之身等。即是法身也。迦葉問
如佛所說。如是等身。我悉不見。唯見無常破壞身等。
何以故。如來今當入涅槃故。佛則舉百非答之。故為
答問意故來也。第四卷雖明住涅槃能建大義。此亦
是答云何開微密等。問云。三密中身密開秘藏義。昔
所作並是涅槃方便用。未是正解涅槃義。故下文佛
嘆云。汝今欲盡如是大乘大涅槃海。汝復值我能善
解故。未是正解涅槃義也。

問師子吼品明佛性。為第八卷明佛性并師子吼明
中道。如來性品亦明中道。若為異。答他家未見有釋
之。今謂異也。故變釋之。第八卷為答作善業問也。明
於佛性故始復非作善業。若不見佛性作善業。不成
善業。此是空脩梵行。如小般若經明。值八百四千萬
億諸佛。悉承事無空過者。猶是空脩梵行。至見燃燈
佛散五華。始得無生忍。復行立可名是菩薩行。今答
迦葉問意。亦勝見佛性故非作善業也。次問意作善
業猶如佛者。云何得見此難見之性。若為作善業得
見此難見性耶。即次答難見性。佛性力故得見。如彼
文說。今師子吼文中明佛性正佛性體用因緣正義
也。若迦葉品正明佛性。乃方便用。如二十七賢聖等。
又能滅惡生善。復非有善惡妙用。如善星調達羅睺
阿難等人也。故一家相傳云。師子吼品。正明平正中
道義。經名涅槃。而具論佛性。佛性即是涅槃義。既辨
佛性。應云佛性品。而從能論之人為名。故言師子吼
品也。故涅槃一部有四大士言論涅槃佛性正道。若
為異者。一家相傳云。初迦葉正論因果常無常義。若
德王正論涅槃體用常無常義。師子吼正論佛性緣
正兩性常無常義。下陳女即論生死涅槃常無常義。
故彼經云捨無常色獲得常住之色。受想行識亦復
如是也。雖復具辨常無常義。而常無常不同。雖復明
因果佛性等。而常無常不同。而用顯正道。更無異也。
然純陀。雖因戲供為開秘之端。及興文殊言論。而正
意但明片倒更相倒寫治病。明涅槃佛性正意未足。
但為開涅槃佛性之緣由方便即是開路義也。今謂
五大士開說涅槃一部五種之異也。純陀興文珠共
為一大士。因獻供為開密之端。即是因供約有為無
為常無常倒寫更相治病。略開涅槃門。迦葉因問答約
常無常。廣開涅槃。德王約體用。明常無常方便脩成
門。師子吼約不思議中道佛性緣正常無常門。陳如
約生死涅槃耶正不二常無常門也。大經疏中具說
之。大經明百非有三一處說。一者金剛身品明法身。
離四句百非一切皆非。而假法身上。論百非。正意望
正法為傍也。二者第十九卷德王品明。離四句百非。
亦是假上百非為正。正法為傍也。三者師子吼品。明
佛性。離四句百非。正就中道正法法身涅槃佛性同
明正道不二。不二而二。故非因而因。因有二。一境界
因。即是二諦。二了因即是觀智。觀智即是般若。般若
即是二智。非果而果。果有別總。總而名別為菩提
果。別而用總。涅槃為果果。此四明傍。傍而非傍。所以
為正。故正因非因非果。則應非體非不體而為體者。
以佛性義為體。以何為佛性義。以佛性體為義。此為
一蜜也。而經言佛性者。阿耨多羅三藐三菩提中
道種子者。即明中道為佛性種子。種子為中道佛性。
何者如方便說空以有為種子。說有以空為種子。今
不二中道為佛性。則以中道為佛性種子。故中非佛
性(中道種子)。稱為佛性。故以中道為佛性種子。故說中道以為
佛性。故佛性為中道種子。說佛性以中道。故佛性為
中道種子。境智智境。緣正正緣。非如是等。皆得種子。
處處說如假名義也。又如非有非無。而稱佛果為妙
有。則此有以非有非無。為種子。又非有非無而無。此
無以非有非無為種子。有無既爾。則非因非果。而因
而果。則因果以非因非果為種子。故佛性或為二因
本。成為菩提涅槃本。故今欲識佛性。則須識境智。
達境智則了佛性。唯佛性為二因二果為本也。但立
佛性。少多不同。古來河西朗法師壹法師云。立四種。
一正目。二緣因。三果性。四果果性。莊嚴法師等又同
此說也。二治城索法師。亦立四種性。而興前異。謂三
因一果。三因者。一正因。二緣因。三境界因也。一果者。
即是三因所得一果也。以因有境智差別故。開為三
也。果唯一相。故但為一也。其文證者。引下答師子吼
問。因開為三。果唯一故有四性。若引師子吼文中因
興因因者。此自引明十二因緣有資發義。非是制性
之少多。此文別立果果者。則依此文亦別立有因因
是其異義。其體即了因者我亦果果是異義者。其體
即果性也。三制旨義有六種佛性。謂三果二果。及興
本有佛性正因也。五性可明。而別有本性者。正因也。
引如來性品云。我者即是如來藏義。一切眾生有此
佛性。即是我義故。立有六種佛性也。四云立五種性。
一正因。二了因。三緣因。四果。五果果性。諸師多同此
說也。五開善云。廣論因果。共有四名。各有四名也。共
有四名者。一因。二因因。三果。四果果也。各有四名者。
因四者。一正因。二緣因。三了因。四境界因也。果四者。
一三菩提。二涅槃。三第一義空。四智慧也。直名因
者。謂十二因緣。因緣之體。唯觀智作因無所有更因
故單受因名也。因因者。謂觀智心是了因體。以因前
境。復為三菩提因故。受重因稱也。果者以三菩提。
眾因所得。前來有果。宜單受果名也。果果者。謂大涅
槃。此是斷德。不由斷得智。而由智故斷即涅槃義。是
果果果故重名果果也。因有四者。三是經有之。境界
之有相傳師說。何者尋因義。唯應緣正二種。而今因
性乃有四者。緣因義則廣觀智境者。束為緣因。此之
緣因故是緣緣之義。故境界因名經文無也。直是先
輩諸師釋緣因。謂諸法體義為心作境界緣。了非境
界。異緣因也。正因者。謂心是覺知。非招大覺。氣類無
差至當無徧故。名為正因也。緣因者。善及眾義助發
正因。傍相緣由。故曰緣因。若因無二則招果不成。故
緣正二種明其必用。苦果無二則智斷不圓。便非超
果表。無足可慕。故明三菩提顯智周滿。次提涅槃
滅累都盡。故因果各二。以明理勝可得。故開佛之性
略有四。謂因興果。各有其二因。二者一正因。二緣因。
果二者。一智。二斷也。此是智藏法師自手書佛性義
作此說也。

問何故因中而名正緣。不作因興因因名說。及論於
果。便言果興果果。不作正果緣果說耶。答龍光傳
開善釋通論盡得。故大經師子吼文云。佛性者有因
有因因。有果有果果。而今不作此立名。為有便不便。
心識望於種智。是因無類正相滅召故宜立受正名。
萬善但是相緣由而巳故受緣名。及證果體並是正。
酬前因故不得言正果緣果。但立智斷。兩德體雖一
時。義其前後。要是由智故斷。不由斷故智。所以智受
果。斷稱果果。其義便也。三義取捨者。若便因中以神
明為正因。善為了因。所以緣為境界者。對而為語。果
上亦得有三果。佛地神明此為正果。果地之善此為
了果。果上有生心之義。即境界果。而今因立三果。地
不然者。開善釋云因中神明是得佛之本。故宜立
為正因。而必藉萬善方現。故須立善為了因。善心由
境發。故復立境界。乃至果中三義非要。所以然者。心
通因果未足為德。果地不須了出。又果之境義非學
者所求。故並不分立。但就善中。不出智慧涅槃。以智
慧故無明永滅。涅槃極果。故生死報巳。既果中要不
出斯兩。故即立為二性。以智為果。涅槃為果果也。又
不例者。在因之時。先有於心。後方習善。故前善心巳
是正因。後善方為了因。若論果地起之時。即心即善。
無善心後善之義故。不可分為兩果也。

問既不立果上之境為境界果。今此義定屬何性。若
便屬境界因。則了因所不照。云何是境界。若言屬果。
性。則果中復無其名也。答開善云。屬果無嫌。以因中
智不知。不可是境界因攝。而佛果之知此能反照。即
境是智故。宜屬果性也。名之興奢者。前言心是正因。
善是了因。然無心不得佛果。無善亦不得佛。而今心
名正因者。心為得佛之本。善為得佛之末。所以然者。
昔時有心未起於善。然得佛之理。其義為足。非是待
後起善方此理生。故兩法相比。心宜名正因也。又無
心果不生。無善果不起。而今善名了因者。有二義。一
者以了因之能本是斷或顯果。心非別慧。無斷惑之
功。善知非斷。故宜名了因也。二者了因為用本是始
起。而了昔有法。若論神明。興佛理本來俱有。何所論
了。故復起善法得言了昔神明也。且神明即是了因
還用後經師子吼文言若乳中有酪□是了因。若是
了因復何須了也。境界因名者。從了因而立。所以然
者。正因之心。不明習學。故無勞說境。了因既明脩習。
必託境而生。故境界名從了因而立。果興果果。即是
智斷𣲪義有前後。故說此二名。自此所乱也。今謂此
師亦是一往好。但不離斷常心。何者多因多果。並是
體義俱有處所故。成有所得。雖然而無所得義橫論
欲作此說亦得。但未必就智斷明明約總別方圓論
之不無此說。斷德。蘊在其中也。今謂開佛性只應二
性也。一正。二緣。非因果名為正。是因果即是緣。是故
緣正兩性也。但就緣性更開立因果。就正因即成三
也。復緣因中更開因與因因。緣果中更開果與果果。
此則緣中有四。足正因則成五性。然緣中雖有四句。
開於緣正。以因果為緣。成因果之名則定也。因中不
得安果名。果中不得安因名。是故雖無差別。而因中
開但作因興因因。果中開伹作果與果果之目。此是
因緣方假明故也。今明一往正法佛性。是正因性。若
至論明之。佛性不當因果。而能起因果用。故非因非
果。為正法佛性而非生徧用。徧用故有因布果。非因
而因。因布二。謂因興因因。非果而果。果有二種。謂果
興果果。非因而因。因有二種。謂因是即境界。因因即
是觀智也。非果而果。果有二種。果興果果。果即是菩
提。果果即是大涅槃。兩因為傍。二果為傍。是傍而正。
正故非因非果也。故華嚴經云。十方諸如來。因共一
法身。即是正法法身也。又經寶王如來性起品實慧
如來性起品云。佛性非為因果體即是佛性。非因非
果而能為因果等用也。大師于時直云。非因非果為
正性正法佛性。若非因非果。結為正因。則將因怙正
謂為正因也。

問非因非果結為心因。亦應非果非因結為正果。便
應有六種佛性。何心五佛性耶。答通論因果有五種。
正因對傍明五種性。正果對傍亦應有五。故明因必
對果為傍。明果必對因亦為傍。傍正得有五。而今為
五種佛性者。明佛性本不二。正道正法無二故。所以
為一。故開傍正為二有因果。果有二果。因有二因。故
傍因傍果。因布因因。果有果果。為四。四為傍。傍而為
正。則非因非果。不被開故。唯是一故。成五佛性。又
非因非果。所以為因。此結獨無二故而建立因故
得以正因而不得更明於果。又佛性明珠一道清淨。
無有二故。在因為因。在果為果。今正因不明正果。正
因本不對果故。何者正因正果無別法。故大品三慧
品云。彼若波羅蜜。無色無形無對一相。所謂無相也。
而性帖為正。故非因非果。所以為正因。故明佛性。不
明性佛。故唯一不二也。又兩望明之。得有因果義。而
同是一道無有二故。唯五非六。若開緣因境界因得
為六性。而合明故五也。故一家言。方開性五種佛性
者。若論根本。伹有緣正兩性。即是中假緣正者。只是
傍正相對明之。正性者。正法之異因。正道之別名。正
法未曾因之興果。未曾真之與俗。而於無名相中假
名說。非因果中開於因果。因則緣因。果則緣果。即成
三性。一緣同性。二緣果性。三非因非果正性。若爾本
是一正性。開為緣正兩性。開為三性。興四性五性合。
則五成四。四成三。三成二。二成一。一成為無也。問一
性無量性與五性何異。答異也。一性無量性。是則差
別無差別語。亦可一性無差別語。無量性差別語
也。五性則無差別差別語也。問五性中正性因怙
名正因。果怙名正果。應有七種六種。若言正因果
無別體故。成五性者。亦應言正果。不應為正因。若
不爾者。則成七六種也。答亦得正果。而今立正因。不
明正果者。正明從涅槃船入生死。無性立一切法義
明之。故正因不正果也。故正性非因非果因。帖􂳌名
正因。則無果亦無因。故非因果。若果名帖􂳌名正果。
則此因亦無果故非因果。唯有五性。無七六性也。

問可得言正性中有正因此。正果有正果無正因者。
緣性中有緣因。無緣果。有緣果無緣因。若緣因對緣
果。則正因對正果。遂成七六性。若正因此正果。緣
因無緣果。不對唯有三種性。若對則有六七性也。答
非並難。如前說正性。只是強假名。詺正法正道正性
正因果等無量名。猶如大經三十一卷云。天主隨義
作名十一。一名帝釋。二名憍尸迦。三名婆嗟婆。此云
為好嚴餝色心好㽵嚴好功德智真嚴餝也。四富蘭
陀。此云為調伏諸根也。五佉婆此云身無勝也。六因
陀羅此云光明具足也。七千眼。實是二眼。但釋不同。
一云共修羅戰時。能作千眼。令怖修羅也。云二天主
能於一時中作一千事。如千眼見。八舍脂夫從婦作
名。舍脂此為悅可言也。九金剛者。有二義。一云形體
堅固。如金剛。二云手執金剛杵也。十寶頂。智慧之眾
寶之上故寶頂。十一寶幢。內有智慧之寶。非有所建
立義也。又如涅槃。一名隨義無量也。今開五性者。取
異名之正因名。足緣性中四種。為五性四性差別。差
別名故不得如帝釋多名也。問正性非因果。結為正
因。因名起何處。結名果。果名起何處。答明正性非因
非果。非對非不對。百非不能非。百是不能是。是非所
不是非也。緣性不得例。緣性有淺深差別義故。有因
果相對起。正因假令對。則無對為對。如真俗相因起。
真如對虗妄相由也。佛性隱即名如來藏。顯則名法
身。如此名隱名為正因。顯名為正果。此則迷悟也。望
理外明之如此義。緣正二因並隱悉顯。非正因緣因
宗也。今論緣正二義。如中假體用。並𨹂理內明也。須
知正法建立。緣因緣果義名為正因。若緣因緣果則
名為緣果。又此緣果能表正因義。則正因義說正果。
只此一正法。能建義是正因所表義。是正果一正法。
兩望明之。復緣因緣果望正因而立。即是緣果。此緣
果復能表正因。義名為緣因也。就緣因緣果自相望。
萬行能辨萬果。義亦是緣因。萬德酬萬行。義亦是緣
果義。但正因正果緣因緣果。竪論是正宗。萬行萬德
相望。是傍義非正宗。伹欲成四句。故正因隱時名為
正因。顯時名為正果。一正法兩義分之。亦有此義。而
緣因因果開兩法二義論之。正因因果一法一體。兩
望明之。故唯立五性。不開六性也。緣因果興正因果。
如中假體用能所一列。若四性的約假上開之。故不
例。隱顯義望理外為宗明也。望理外者。緣正兩因果。
並有隱顯也。伹藏有二義。一是隱未顯為義。二是苞
含蘊為藏也。

第二明證中道為佛性體。問前出體中。據大經四
文證中道為體。為一意。為異耶。答通論不異。細而論
之不無體用殊別。何者前兩後一正明佛性用中。問
一文正明佛性體。所以然哀嘆品意失瑠璃珠譬。正
況失佛性。故云乘船遊失瑠璃沒深水中。是時人入
水覓是寶珠。競提瓦礫等。歡喜持出。乃知不真。是時
大眾見珠在水下。時有智人。以巧方便。安徐入水即
便得珠。此明得失義。以三脩比丘所脩三品為觀。有
所得動於心水故。失中道正觀圓珠佛性。而謂為得。
以失道謂是道也。時有智人。即是菩薩正觀不動心
水。得佛性珠。以四句無可為動者。故云不動心水得
圓珠也。故佛性即是眾生心水。得失為二。故經云菩
薩未得菩提時。菩提為煩惱。菩薩得菩提時。煩惱為菩
提。此得失亦是隱顯。佛性之體。此亦緣有得失。至論
佛性不關得失。雖然此文終時正欲辨得失義。此亦
不異如來性品。如來性品亦爾。諸譬正論隱顯義。故
經云其餘力士。角力相撲。是額上珠尋沒膚中。不自
覺知是珠所在。此即是失時。明醫執鏡照面珠於鏡
中明了顯現。乃至以雪山甘藥為譬。是藥真味停留
在山。隨其流處有種種味。以心水清淨故。得於佛性
真味。故此真味在不二正觀之心。但失人種種謂為
佛性。故使佛性上味不得知。故知前十家所明佛性。
豈非是謂情所見說故有諸味不同也。此品答云何
作善業大佛今當說問。以因佛性作善業則為佛因。
而失佛性行善故非佛因。若爾流出義則失佛性。故
流轉六道非作因。得真味則入內佛性不流出。方能
作善業為佛因。此品正論佛性得失義成。以斥三脩
比丘所行失於正道謂為道。故以醉人譬譬於比丘
也。又訶云。未求大乘法食來。為大乘除諸結使。心猶
未染大乘正法。即是付例故說。至論佛性清淨稱圓
珠也。師子吼品。正論佛性體。如後廣釋也。迦葉品明
佛性用。即是善惡用也。如調達善星惡用。羅􂎤阿難
善用。故廣明善惡。善惡人有佛性。佛性非善惡故。能
善惡二用也。然實論。明用四處文同辨用。論體四處
皆明體。一往從多明之作之分也。勝哀歎品。舊云琉
璃珠譬。譬於常住果。故言此珠是常住果珠也。今謂
正明佛性之常無常。有方便用無方便得失義。故今
謂此珠非常非無常。非因非果。中道珠也。而今眾生
深識常無常用。故文言以珠力故水皆澄淨。即是以
珠制常無常也。如來性品。作善業。乃善反惡用也。亦
是舉珠為譬云。其人眉間有金剛珠。既在眉之中間。
即譬中道。又言此珠在水如虗空月形端正。譬中道。
此徧虗空。亦是非有非無。故得云譬中道兩捨也。

問既言非常非無常。經文何故言是常耶。答只為體
非常非無常。所以識常無常。此常是非常。此無常是
非無常乃至無苦無樂。乃名大樂也。正意由佛性力
故。得作善業故。答上云何作善業問也。師子吼品正
明佛性體之非因非果也。迦葉品明能作善惡業用。
而明佛性之力。故能生善根。故文言闡提斷善根。遂
得還生善根。即是由佛性力故也。故一家相傳云。從
多約經時之涅槃。上帙正斥昔明義為宗。未得任道
論佛性。中下兩帙正明佛性也。師子吼品第二十五卷。
具明佛性禮。答師子吼問云汝問云為何佛性者。善
男子佛性名第一義空。空名為智慧。所言空者。不見
空與不空。智者見空興不空。廣歷諸法。明空不空我
無我等。行二乘人二乘人但見空不見不空。故不行
中道。無中道故。不見佛性。此即二乘不見佛性。佛性
即於此人是無佛性也。以無所得。知人見空是不空。
不空是空故。行中道。行中道故。即見佛性也。但解第
一義空。名智慧義。開善云。第一義空。則佛果之時興
法性冥一。故大經大眾問品偈言。若非計三寶常住
同真諦也。下地諸智但非會不寘。如來非會非寘如
從境為名目言第一義空也。言智慧者。明此則真不
同草木。雖復即真而至忘彌存故言智慧也。此師終
是二見之徒。故作此說。智不智作不作實。故落被見
也。今云第一義空。名為智慧者。此無所得空。即智為
空。即空為智。即是亦假亦假亦中義也。故所言空者。
不見空興不空。則此明空是非空非不空。而有空不
空用故。智人達此空不空。是非空非不空。得有空不
空用。我無我等皆然。二乘不了。故不見空不空。對此
為言。亦應云不見智興不智。則非空不空。為第一義
空。則非智不智故。為第一義智故。以空為智。何得是
智。以智為空何得為空。故非空非智為第一義空。為
佛性為。中道第一義空為佛性耶中道為佛性種子
即種子為中道也。智者則不動切者。不見空與不空。
以為智者。又既言見空與不空。即得言以不見空與
不空。即非空非不空。而有空不空用。故以非空非不空。
故非見空不空。而空以空不空不空空故。有非空
非不空。因非空非故不空故。非見空不空。假名我無
我等也。諸佛亦然。以佛性為本。故法界法性真如般
若涅槃辦分因果等也。故經明正法體。非不有用。明
非不有體。而必須得意逐義強分故。有所屬故。有不
二而二也。言又念佛性涅槃法身此不異。故經中說
此三種。以明百非。百非即是中道不二之體。伹此體
非禮。故體乃是用。故體所以百是文用。此用非用。故
用乃體故用也。開善云經言阿耨多羅三藐三菩提。
此土翻云無上正遍知道。此興智慧辨義是一。故大
經言。智者見空興不空。至如遍知。亦有亦無悉了。但
舉智慧對第一義空。為明智體。本來無相。說無上正
遍知。以對涅槃。為讚智功圓極。餘累都盡。顯智斷二
德。為翻生死之要。然賓云。果中諸德悉名為佛性。故
經言如來藏者。即我義也。今謂橫論相對明義名字
中亦有此義。伹斷德為大涅槃者。太涉如涅槃義中
說也。又一家約經相待門。明車輪三世車輪四句也。
大經從初至德王巳還。通論一切眾生悉有佛性。而
未明其少多。至師子吼品。明佛性有兩種四句。初四
句云。因興因因。果與果果也。次四句云。是因非果。是
果非因。亦因亦果。非因非果也。師子吼品云。十二因
緣是因亦因因。是果亦果果。無論二因五果三因二
果牙相生。故是車輪。無明當體是因。而生行因。故言
因因。識是果而說行果生。故識是果果。故言彼無明
體。亦因亦因因。識亦果亦果果。生緣老死。老死緣生
亦然。故是知現在五果。只如未來生老死。欲知過去
二因。只如現在愛取有。故因能生果。果巳復是遠因
為車輪故。無明為因。而生生行因。故無明得因因名。
行是無明果而生識果故得果果名。於識果中有為
因。得生老果。於生死死更為因。此是車輪名。則觀智
生菩提。菩提生涅槃。為果果則。於涅槃果果更應有
因。即十二因緣。十二因緣生觀智。觀智生菩提則。車
輪此始終義也。佛性亦有因。有因因有果。有果果。因
者所謂十二因緣也。因因者所謂十二因緣所生觀
智也。果者所謂三菩提也。果果者無上大涅槃也。今
十二因緣為境界因。此明八不為因緣故。十二因緣
義不生不滅不常不斷不一不異不來不出。具中論
說。菩薩坐道場時觀十二因緣不生不滅如虗空。此
為境界因性。能生觀智。觀智從境界因生。為因因。隨
從境界因生為果。而望菩提。為了因出菩提果故言
因。菩提為觀智所生為果。菩提果上說大涅槃。涅
槃為果果。此四句車輪未明正因。又次經云四句
者。是因非果。如佛性。是果非因如大涅槃。亦因亦果
如十二因緣所生觀智。是三句未正明正因也。第一
句境界因性也。第二句明果果性也。第三句明觀智
者解不因。一云是了因性。了因從前因生。是復能生
為菩提果。還是因故。言亦因亦果也。二今謂亦因是
了因。亦果是果性。因果雖殊。而同是智慧故。又攝性
盡故也。第四句云。非因非果。名為佛性者。正因性也。
若爾因則境界性。因因則是觀智。雖有兩性並是因
門。果則菩提智性。果果即是大涅槃。㧾億或可是斷
德。雖有二性。並是果門也。因中判境智。果中判智斷
也。開善云因果更非異法。若本有是常果。非始造非
終成。故非生非滅。此常果為本有。而於必得故在因
中說。說因為果。果在因中。故眾生佛性住五陰中。而
無別一法道因果即是因望果。果在因中。但彼執因
中定無。故說本有。破定執有故說因中無也。如眾生
佛性。非有非無。亦無別性。非因非果亦爾。何者在因
說佛。非巳是佛。在果說有。非始是有。則因中巳說佛
性。故涅槃之體本自有之。非適今也。如初德王說也。
今大乘意非因非果佛性者。此始明正性。足前三句。
成四句。為五種佛性也。非因非果者非因非向者。境
界興觀智兩因也。非果非向者。菩提興涅槃兩果也。
此論正法不當因果。明因取正。名為正同。明果取正。
名為正果。論佛性正不當因果。論佛性體。則第一義
空。名為智慧。所言空者。不見空興不空。智者見空興
不空。廣歷諸法我無我等。用此片二乘有所得。伹見
空不見不空。不行中道。故不見佛性。則智佛性何但
不當因果而為因果本。亦不當空不空。而能為空不
空本。故能起空不空。乃至不當我無我。能為我無我
等用作本也。

問何故就正同明中道。不約餘四明中道耶。答通而
論之皆有之。故一家明義。用中興體中也。而四是中
道用。用則用正為體。故四是非正中也。前云是果非
因如大涅槃。此據始終為論。復言涅槃為因。此據無
始終義。果還復為因。始終無始終。並是中道之用。假
名中道義也。問大經云。十二因緣不斷不常。乃至不
因不果。是何性。答亦可是正因性也。問正因非因果
而帖為正因者。緣性可得言恄為因果耶。答是因果。
何須沾之正立假體故。問若緣性不須怗。正因可怗
者。正因是中。緣因非中。若緣正俱是中者。緣正俱怗
答望理外性實者。亦有此義。俱理內中立中假。假則
是因果。中則非因果。強怗為正因正果也。問正同非
因非果。怗為因果者。緣因是因是果。亦應怗為非因
非果。若緣因是因果故。不得怗非因非果者。正因非
因果。亦不得怗為因果也。答從淺向深。故不例。若無
方通義。亦有此義。但從假入中不例也。

第三尋推佛性名。

顯慶三年歲次戊午十二月六日興輪寺學問僧
法安為大皇帝及內殿故敬奉義章也。

無依無得大乘四論玄義記卷第七

無依無得大乘四論玄義記卷第八


經說佛性不同。大經師子吼品云。首楞嚴三昧。有五
種名。一首楞嚴三昧。二般若波羅蜜。三金剛三昧。四
師子吼三昧。五佛性。隨所在處處得名。如一三昧得
種種名。禪名四禪根名定力名定覺名定正定等也。
又聖行品云。如來即是虗空佛性。虗空佛性即是如
來。此三法四句不可得。不生不滅。不青不黃等故也。
尋□□□□既云。佛性如虗空者。涅槃般若。皆如虗
空。不如成實論等師云。大虗之空理有此空世諦法。
都似外道所計五是常。即是百論所破也。今謂虗空
離四句百非。故中論六種品云。虗空非有亦非無等。
難四句為虗空。空只如空故。空有並離四句。所以經
云形遍十方而不動。言滿十方而無所說。故淨名杜
口義非是不口不言名為杜口也。故大經云。若知如
來常不說法。是菩薩具足多聞也。哀嘆品。如來性品。
德王品。師子吼品。迦葉等品。所明佛性具如前說。華
嚴經寶王如來性起品云。從寶王如來性起諸佛如
來以此為性。非因非果。而非起因果等。又初發心品
云。菩薩初發心不斷三世諸佛性也。七局金光明經
云。真實說如來性如來藏也。夫人經云。如來藏為生
死作依持建立。即是佛性也。

第四明本有始有義。諸師說不同。一云本有佛性。
則無生無滅故本來是常。井始造。非終成也。故經云。
本自有之。非適今也。力士頟珠。菩薩中七寶。闇室瓶
瓫巳有。經文甚多。故眾生身巳有佛性也。但解本有
兩家。一云。本有於當。謂眾生本來必有當成佛之理。
非今始有成佛之義。成實論師宗也。二云本有藏識
心性之體也。但客塵煩惱隱覆此心。不顯不照。若除
煩惱。本有之心顯了照用。爾時名佛。不以成佛時方
名佛性。正以本有藏心今顯成佛。其本性不改不失。
故名常住佛性也。故彼云息忘顯真正。是地攝等論
所執也。此說大經第三十三迦葉品中佛巳破之云。
若有人言。一切眾生定佛性常樂我淨。不作不生。煩
惱因緣故不可見。當知是人謗佛法僧也。又大品經
第十一隨喜品。問彌勒菩薩云。未來有當果脩行得。
汝所念得此果不。菩薩答云。不得也。二􂳍有義。開善
果體生不生義云。尋佛性本有必得義故本有。而本
時是未得。得時是始得。實是生義。生故續金剛。是眾
生不斷成佛。成佛得涅槃。理實晈然。若佛性不生。是
實巳本有義。巳本有。無續金剛義。金剛若滅。實便斷
竟。誰成佛。誰得涅槃。故云佛性雖無。不同菟角。何以
故。菟角雖以善巧方便。不可得生。佛性可生也。又小
本云。佛性從妙因生。及施戒等三十七品。作不生生
因也。斯則文理顯然。義實應爾。而經深諱生者。復有
二義。不得是生俱。此之不生。不傷向生耳。二義者。一
以當果性是理本應有故。佛體理極。爾時佛是理本
有非始有。故非生也。二體理時無生死。故生死非理
本有。所以虗妄流轉萬化所遷。正以由有佛性義故。
有生死相。因果亦言由因有果。是緣由佛性耳。亦以
生死中生生便是動。以其體有初中後。生住滅異。果
佛果常。法無初中後。既體無中後。待誰為始曰生耶。
是故帶眾生語可言本未得。今始得以為生。生故續
金剛成佛如上。但據佛體語。是二種無義不生故是
常。佛自皆然矣。此是開善法師明言也。後諸師復云。
佛果生者。是帶因明義。以因時無果。因謝果生故。為
生。言不生者。是廢因明果。此之果體與法性冥一。法
性不生。此果寧生。故言不生也。今謂不然。理體本有
故非始生者。理體本有異於無不。若言異則巳生故
非始有。若言不異則無無法不起。如前破也。又言果
體與法性冥一者。則失世諦𥦡儜也。今謂佛性何關
本􂳍佛性。經既言非因非果非內非外。則非本非􂳍
而經復云本自有之者。無所得義。洗淨彼之本始義。
空架本始義。本始亦不定。或以般若為本。涅槃為始。
或以涅槃為本。波若為始。或以佛性為因為本。涅槃
為果為始。此義如新故義。初念為新。次念為故。因次
念故說初念。次念為新。初念為故。又初念先起久故。
是故第二念始起為新。又初念新。第二念亦新。則初
後亦新。故大經德王云。諸法新新生滅。又初念為故。
第二念亦故。則初故後亦故。故論云是故初故。後亦
故。故淨名經云。是故比丘。汝今即生即老也。故新故
遍通始終初後。本有始有亦通初後。故新新故無定。
以其無定故。所以無新無故。故大經云。上者名新。士
者云故。諸佛世尊體大涅槃無新無故。涅槃無新無
故。無本無始。體大涅槃無本無始。則體佛性。何得有
本始。故佛性非因非果。非內非外。非本非始。而經說
有本始者。二文。此是無本無始。假名說本始。故不失
本始二用。何者。今以對生死辨涅槃。初流來始起為
始。則為新佛果。在後為故。此是初新後故。今又佛果
在後。始起為新。無明始起以為故。是則向者無明在
初起為新。今稱為故。向者佛果在後起為故。今稱為
訢。故無定。所以相因而說新故。或初故後新。或初新
後故。亦初故後亦故。終是無新無故。所以說新故也。
若無明說新。佛果涅槃即說故。若說涅槃為新。即流
來無明說故。今故為本。以新為妃若說無明為始有。
則說涅槃為本有。若說生死為本有。則說涅槃為始
有。故大經偈說。本有今無。本無今有。三世有法。無有
是處。釋偈者。本有者本有無量煩惱。今無者今無大
涅槃。言本無者本無煩惱。今有者今有大涅槃。是則
若說煩惱為無。則說涅槃為有。若說煩惱為有。則說
涅槃為無。然此有無本非有非無。故言三世有法無
有是處。則本始是二方便說無定故。大經德王云或
說涅槃為本有。如井中七寶貧女寶藏。或說涅槃涅
槃為始有。故小本云。涅槃妙因生。此本始始本起自
不二。非本非始。方便待說本始始本。不如成實論說。
正因為本有。了因為始有。此論正因。種種釋不同。如
十家。此皆是謂所見。非經之意也。今謂本始正是涅
槃用是涅槃本始始本。如常無常苦樂我無我淨不
淨定不定等。此是智人所見。非二乘凡夫所知。為兩
用不相離。二鳥相遊。而經牙說。生死是二。故有始終。
涅槃不二故無始終。本始故體大涅槃無新無故。無
本無始。而說本始不同。以生死對涅槃明也。又諸師
明之般若為因。涅槃為果。因果明本始新故義。般
若非本非始而為始。涅槃非本始而為本。此一往
為言。二往則本始始本互通。何者。未應般若。則不得
涅槃。應般若則得涅槃。則見般若為始。如初念為新。
既應般若故得涅槃。則見涅槃在後為故。如第二念
為故。然涅槃今始得。爾時前未得。此始有為新。般若
前時久有。此為故。故為本有。新為始有。則見初新後
亦新。初故後亦故。故新既無定。則本始亦無定也。般
若為本有。則涅槃為始有。涅槃為本有。波若為始有。
則無本無始。說本說始。何異非常非無常為常。有常
有無常為無常。故經明本有故常。始有故無常。此明
習應用義。非本非始。說本說始。如非常非無常說常
說無常。此二鳥用義也。

第五論內外有無。先明理內理外義。次論約內外
佛性有無無。成論師不說理內理外。但依彼論云內
凡外凡夫也。今謂理外行心為外道。理內行心為內
道。以扶理者為理內行心。乖理者為理外行心。然理
內外義。無的所出。而攝嶺師。恒噵理內外義。經中有
所得無所得語多也。故大經梵行文中。十雙明有所
得無所得。分大乘非大乘義。分生死涅槃不同。廣歷
諸法。明知彼經說也。今明理內外者。須深識理內外
義。若識此義。則識佛性內外有無。若不明理內外義。
則於佛性有無不了。故今欲明佛性有無故。先分內
外不同。今明大經第二十五卷云。道有二種。一內道。
二外道。外道者名為無常。內道者名為常。又云菩提
有二種。一常。二無常。二乘菩提名為無常。諸佛菩提
名為常。解脫亦然。二乘解脫名為無常。諸佛如來解
脫名為常。此三句據道。分理內外也。問諸論師明道
諦是常是無常。若言是無常則同外道。若言道是所
行菩提非行故分內外者。則不然。諸佛如來所有道
菩提解脫。本是清淨不生不滅故常。外道生滅故無
常。故二乘菩提解脫皆無常。則同外道故。二乘菩提
解脫為理外。諸佛菩薩菩提解脫為理內。理內為內
道也。諸論師明道諦義不問大小二乘道諦與十地。
並是無常也。今謂大乘說波若無漏法本不生不滅。
故心心數不行。以其本不生不滅故。所以不行。故不
生不滅為真波若。此為真道菩提。何伹所行是不生
不滅。非行亦不生不滅。解脫亦然。本來清淨不生不
滅不有不無。此為真解脫。即是理內。何但此三。不生
不滅。一切萬法並不生不滅。故知有生滅無常有依
有得。悉為理外。無生滅無依無得為理內也。故經云
第一義名為道。亦名菩提。亦名涅槃。更無異同一實
諦為第一義。不異而異。故亦得道即所行。菩提指人。
人是能行。故菩提智目人為覺者。覺者行道得涅槃。
涅槃是所得。此亦得理內理外異也。次明佛性有無
者。此明內外論佛性得布四句也。一理外人法無佛
性。理外眾生五眼所不見故。既無無眾生。故無佛性。
故經云。有所者二十五有生死也。有人問云。理外眾
生有佛性。此佛性者。此不成問。何者。炎水從河海來
東海西南非等海。若言炎本無水。何所責來處者。理
外本無眾生。何得問有佛性無佛性。亦如問石女何
時有子問答那。今謂理外無有一法故無有佛性。此
則對理外無。故說理內為有。理內既有。即是假名幻
化眾生。因緣眾生故有佛性也。亦得何伹是眾生數
有佛性。依報草木等亦有佛性。如花嚴經云。善財童
子。禮彌勒樓觀。得爾許法門三昧。無量壽經云。寶樹
說法。蓮花世界海水寶樹皆能說法。故亦得云有佛
性。是波若用故。此是一往相對明義耳。二往為言。理
內無佛性。理外有佛性。何者。如波若經云。菩薩有我
相人相眾生相。即非菩薩。則洗淨一切盡淨。名為理
內。理內淨淨無眾生等諸。故無佛性也。理外情謂有
眾生緣。此謂情故言有佛性。向者外無。故云內有也。
本論盡淨外為內。外既無內。何得有。故內亦無。而說
外有者。逐情為有。然謂有。竟何所有。則理內既無。理
外亦不有。即理內外皆無佛性。是真故佛性非內非
外。向者云外無內有。內無外有。皆互相捨明義。破洗
外故。云外無內有。又洗內故言內無外有。悉是有。所
以至論佛性非有非無。非內非外。則內外有無皆捨。
故內既無。外何得有。一切皆洗。所以外無。五眼所不
見故。所以外有。隨情故說所以內無。正觀不見故。所
以內有。假名說故。至論佛性非內非外有無。故大經
三十二云。若言佛性定在內外。皆名謗佛法僧。若便
內外說謗佛法僧。則定依報。定正報。亦謗佛法僧。若
爾經云。正報有佛性。而佛性非正報。亦得言依報有
佛性。而佛性非依報故。今謂佛性不定四句故。佛性
非有非無。非內非外。亦非依非正。而誰能如此悟解
者。唯心是能悟。能迷之主故。經云眾生等有佛性。非
眾生則非也。如前出體中具說之。亦得言度空眾生
不度空草木等。故度幻夢眾生。眾生有佛性。不論草
木。草木無無佛性故。今既以眾生得悟為佛性。則悟
時豈見有內外異。故知佛性非內非外。而約情為內
外。故內有外無也。如乳生酪破乳中有酪無酪。言非
內非外則乳無酪性。此則乳不生酪。而不生生者。得
言酪從乳生。故言酪從乳生。不說水生。故水無酪。所
以乳為酪因。水則非因。佛性亦然。於內外求之。則不
見佛性。佛性非內外。而眾生心識非如此語解。故言
非眾生數。斯本來淨故不非如此觀解。唯言凡有心
者。得三菩提。眾生有佛性也。然佛性非有非無。則雖
有無內外四句。而得言所歸中道為佛性。但此中非
復是中。強名為中。故說中道為佛性。故佛訶迦葉。非
有無內外。問云何失意作如是問耶。我不說中道為
佛性耶。然而佛性雖非有非無非內外。而說有為內。
故言眾生佛性住五陰中。有時說外為法性。理論之。
佛性法性。非但在內。亦遍於外。故至論。佛性法性。本
非有非內外。故大經云。聲聞緣覺。但見於空不見不
空。不見不空故不行道。不行道故不見佛性。見一切
空不見不空。不行中道。見一切有。不見不有。亦不行
中道。故不見佛性。故前說佛性有。佛性無。皆非佛性。
故經云。佛性非內外有無。而說有須識不有。說無須
識不無。則此有此無。未始非佛性。何者。不有眾生而
巳。有眾生則有佛性。不有佛性而巳。有佛性即有眾
生。即眾生之有如佛性之有。佛性之有。如眾生之有。
故眾生如佛性。佛性如眾生。無可有異則無可為同。
而眾生佛性非有無。佛性眾生是有是無。故隨其流
處。有種種味。而是藥真味。停留在山。猶如滿月。既云
不有眾生而巳。有眾生即有佛性。不有佛性而巳。有
佛性即有眾生。而復云隨其流處有種種味者。今明
佛性得云有眾生。亦得言眾生無佛性。何者。佛性有
眾生。佛性為眾生依持建立故。又眾生無佛性。以眾
生失佛性故。眾生有佛性。佛性無眾生。以眾生依佛
性故。眾生有佛性。佛性無眾生。何者。五眼不見眾生。
故言無。是則眾生無佛性。明失故。佛性無眾生。五眼
不見眾生。眾生有佛性。眾生依佛生故。佛性有眾生。
佛性持眾生故。至論佛性。非有非無。非見非不見。非
依非不依。本來清淨故。涅槃論云。眾生內有佛性。非
蜜外有佛性。亦非蜜亦有亦無。非蜜非非有非非無。
亦非蜜眾生是佛是蜜也。今謂如前說四句眾生無
佛性。佛性無眾生。此是同無也。眾生有佛性。佛性有
眾生。此是同有也。雖開有無而不即不離。故大經明。
佛性法身涅槃三種不異。故同離四句。絕百非。以百
非為中道。則以對治為明。假名百非為體。故非時無
所而不非。所以佛性雖四句百非。法身涅槃皆然。是
時有是有不是。此以非為是。相待門說。故有是不是。
以二非結為正性。兩是結為假名眾生。故云是則有
是不是。然雖云是非。未始為一。未始為異。故雖云非
時無所不非。此非若可非。則為非非之所非。雖是。此
是可是。則為是是所是。若為非非之所非。此則害是。
若為是是之所是。此則害非。今以無非之可非故。此
非不害是。無是之所是。此是不害非。以是不害非。故
雖是須識非。非不害是。故雖非須識是。是不害非故
雖以兩非以為佛性。而須識兩是為眾生。雖以兩是
為眾生。須識兩非為佛性。故此眾生佛性。佛性眾生。
此是無所可為是。此非無所可為非。故佛性無是無
非也。

第六明見佛性不見佛性。簡見不見義者尋佛性
是諸佛中道之性。非諸聲聞緣覺所知。因中諸菩薩
爾未證知。唯佛能洞了。故是難見之性。所以甚深是
諸佛境界也。今無差別差別。約知見性開三位明之。
一佛眼了了見。二十地菩薩少分慧見。三九地巳還
名為聞見。亦名信見。則未了也此意師子吼品說也。
若作差別無差別明之。初發菩薩巳少分見。亦可了
了見。此義非地攝有所得大乘。與成論師等行處。亦
是其所迷沒義也。具如十地義中說。大經如來性品
云。十地菩薩非見難見性。九地巳下明未見。則是未
與慧見之名。故品云譬說見不具明了。譬如蒙朧不
見道路也。又師子吼品云。十二因緣正因性。如來見
始見終。十地菩薩。見終不見始。又迦葉品云。十地菩
薩唯見自身成佛。不見一切眾生成佛。故不明了。所
以少分見。又云十地菩薩見法無性得見佛性。九地
菩薩見法有性。不見佛性也。通釋多經文。龍光傳開
善云。如來性品。明十地菩薩難見非見。九地巳下明
未見。則是未與慧見之名。以其去佛尚當遠故。何者。
佛地果興。果果。是智斷具足。一體圓明。眾惑皆盡。爾
乃如來證得三菩提。證大涅槃故。明證見。則得果成
故。佛了了分明。亦名佛眼。非見佛性。而一切眾生有
正因。必得此果。則佛眼悉見明了。乃至未來眾生。得
佛之理。則見一切眾生得佛。一切照境周也。十地菩
薩智隣佛地。而猶未明了。未及佛果圓明。除惑猶在。
所以少分慧見也。今大乘明義不二而二。明橫辨。總
別明之。亦有此義。而意大異。非但無性實。高下亦無
安置處所。故大實也。迦葉品云。十地菩薩唯見自身
成佛。不見一切眾生成佛。故不明了。所以言少分見。
亦如師子吼品說十因緣。為正為境。如來見始見終。
十地菩薩見終不見始。故未明了。故少分見。故如來
性品云。不明了譬如蒙朧見道路也。迦葉品云。十地
菩薩見法無性。得見佛性。九地菩薩見法有性。不見
佛性。何者。彼家有三說。一云佛妙有。若非智一切法
皆空者。乃得見修妙有。妙有即無性。非但知空。知空
之妙有。乃見佛性。九地菩薩未能知佛果即空知空
未足。故與見法有性之名。則未非見佛性果也。二云
佛性即第一義空。此即法性無性。非備達一切法空。
佛冥同無生性。故得見之。九地未見一切法空。亦未
知佛果空。故不見佛性也。三云合用兩釋。並有其義
也。而下論初發心亦信心見。見未成。未與信見名。若
性地信在而解行未立。解行地後二十心是信解。而
此初地亦未真成。真成四句信是真解。乃信見聞見
名也。今謂並不同三說。有依有得故。若無依無得。無
差別差別。假名橫之。亦有此義。經意正是中道佛性。
竪明之也。問佛眼見則了者。獅子吼品亦云。十地菩
薩為眼見。亦應是了了見耶。答佛眼是果故則非了
見。以十地對九地。即十地為眼見。九地聞見。若以十
地對佛。佛眼見十地聞見。是相形集為明之也。而如
來性品尚說。九地未見慧。是未隣佛故。不與慧見。而
信解是聞見也。如來性品明。難見非見。唯有十地。所
以不說聞見。故九地以還皆未見也。師子吼品通論
之。別則分別說也。問大經云。十地菩薩。得首楞三昧。
則了了見。云何少分見。若總說十地未見。見亦未了。
經中或可竪明了了見。或是首楞嚴三昧。明隣佛果。
當分明了。故了了見定也。故迦葉品云。四千二百首
嚴嚴三昧。即佛地之智德。則是佛了了見。窮學菩薩。
得此定故。照少分與佛同。所以其少分了了。大經三
十二卷云。十地菩薩得首楞嚴三昧三千法門。是故
了了自知。當得阿耨三菩提。不見一切眾得阿耨三
菩提。以此義故說。十地菩薩少分見佛性。未得了了。
此得首嚴定者。猶未了了也。若論明昧。窮學未明。佛
果乃了了。故本業經云。金剛心為等學地。粗得佛地
法。是分外解興等名。其實。未等佛名。妙覺地則𥦡深
妙。但窮學亦得金剛三昧故說等也。若一切惑盡鄣
離。離盡乃等。而金剛心三昧本性清淨。故經云。金剛
心所有智慧。如空中月。所有煩惱如烟微鄣。故知猶
有惑鄣。佛果性便令不顯現。餘一輕品故。未得明淨
了。若觀圓惑盡乃成佛。成佛見佛性。得此上菩提。橫竪
亦得故。亦是假入中也。故師子吼品第二十六卷云。
明持戒生不悔心。乃至得解脫。得大涅槃。大涅槃常
樂我淨不生不滅。乃見佛性也。今無差別。差別明義。
初地見始不見終。後身十地菩薩見終不見始。佛則
見始見終。若就正法明之。非初非後。非見始見終。有
四句也。義次第論之。初地始悟佛性。故見始不見終。
十地定盡淨故見終不見始。此約明昧觀行明也。雖
念無初異於後。無後異於初。伹平心昧明故。有見有
不見。若差別無差別義。初地見始。即是十地見始。十
地見終。即是初地見終。有初地不見終。即是十地不
見終。十地不見始。即是初地不見始。佛地見始見終。
即是初地與十地見始見終。三種見與不見等。即是
正法。非初非後。故論云。亦假亦中也。又云慧眼見不
明了。佛眼見得明了。又住十住則不明了。無所住則
得明了。有因果故。見不明了。無因果行即得明了了。
此皆無差別假名差別示不同。至佛性非內非外非
有非無。則不了非不了。畢竟清淨也。諸師云。十地菩
薩斷無明空盡近。故見終。無始無明去我遠。故不見
始。今不知此是佛性始終為無明而云近遠耶。若見
佛性始終。則不應言源品無明。或是終近無明。初起
為遠耶。若言我斷或盡應故見佛性者。則是十地終
心斷無明始或者。則是佛性始近。佛性終遠。何得返
言終近始遠耶。又言十地伏惑以同故見終。無明源
品鄣佛性故。不見始者。終亦應不見也。又若言十地
見佛性終。自身佛性為近。不見始。則不見他身佛性。
為遠。自身何故言終。他身何故言始耶。佛圓滿故始
終非見。今則不然。佛性清淨無始無終。故初發心畢
竟不二別。初後同見。何者。佛性與法性。則一道清淨
不二。不二而二。故佛性非因為因。非果為果。以非因
為因故開因為十地。淺深不同。初地不知二地法門。
乃至十地不知佛舉足下足。故花嚴經云。如鳥於空
則不遍。今所說法如大地一塵。見十地不同。第十地
在終故言見佛性之終不見始。正意平心深故盡始
之他不切不與見名也。初地在始故見始不見終。
佛果不二道無淺深不同故言始終悉見也。十地終
心破無明之始。故金剛始治源品之惑。初地始破無
明之終。即見諦故。四十二賢聖第十一地名為等覺
地。中道第一義山頂破無明父母故。此地為金剛心。
始得源品無明破伏。二乘不斷此無明。故云四住地。
不究竟也。今明不二正觀。破此心故。是究竟盡淨源
本之始故新。見佛性之終故也。諸佛體性無初無後。
無新無故。所以然者。初後後初。始終同見也。

第七雜料簡。問經云一切眾生悉有佛住。今四性
五性。有幾性。問意因與因因。果與果果。四性。為共幾
性。若數論師興。地攝。不見料簡。唯河西道朗師云。從
有識巳上論至九地巳還。伹有因性。若至十地有因
因性。至佛有果與果果性。問佛地正遍知道。為菩提
智性。眾類永盡大涅槃斷德性。此事何爾。云何知從
有識至九地為因性。十地因與因因性。彼文答云。凡
引三文經故證識知。一者云九地菩薩聞見。十地菩
薩眼見。以聞見故。照觀義不顯故。與其境界性。以眼
見故。與其觀照性。二者云九地菩薩不見始終。十地
菩薩不見始見終。故與境界性。十地見終。故與其觀
智性。三者云九地菩薩一切法無常樂我淨見。非一
切亦爾。十地菩薩見一切法無常樂我淨。於非一切
法分見常樂我淨。以九地菩薩不見非一切法常樂
我淨故。唯餘境界性。以十地菩薩非一切法分見常
我淨故。與觀照智性也。問朗師說同不。答何兩師觀
對讖師飜經。不可不信承。但無差別差別中。約觀道
明昧。復何妨有此意。故夫人經云。有漏業為因。四取
為緣。而生三有。無漏業為因。無明住地為緣。而生聲
聞辟支佛三種意生身大力菩薩也。而大經云。亦因
亦果。十二因緣所生法者。通果地也。

問九地等但因者。唯有境無智。十地有智無境。答只
十二因緣境即是智。何者所觀即境。與觀即智。不斷
不常相續感佛即是因性也。又約明昧有異。何者以
觀明昧故。即是智境觀昧明即是境智。更無差別有
兩法也。次明五種佛性多少。相傳解云。通約有身識
眾生。不出善惡所攝。無不盡也。今就斷善根與善根
人明之。善即善根人。惡即闡提。約此兩人。辨有無四
句。善根人有。闡提人無。俱有無。乃至俱無也。善根人
有。一云有善境界。無惡境界。二云有了因性也。闡提
無。有惡境界。無善境界。十二因緣道善惡故也。二人
俱有者。俱有正因性。明二人俱有心識相續不斷。並
得感佛。故俱有正因性也。二人俱無者。俱無果與果
果性。此兩性唯佛地有也。若是緣因性唯善根人有
一闡提無也。興皇大師。有時云。假名差別亦得。但如
彼所解則非也。河西云前兩句無異。二人俱有無記
性。俱無俱無果與果果性也。二人俱有無記性。如經
云。善法惡法。無記法性。並是佛性故也。又經云善五
隱。不善五隱。無記五陰。界入等亦然。善根人有善五
陰。無不善五陰闡提人有不善五陰。無善五陰。無記
五陰通善惡故。二人俱有無記性也。無記得佛性者。
明闡提有心識相續不斷得作佛。善根人善心得菩
提故。言兩人俱有也。經中明四句。並是如來隨自意
語。釋佛性有無等四句。隨自意語。即隨緣說一語為
二語。二語為七語。七語還卷一語。𨥤還七語等。即是
如華嚴德王等意。一句為無量句。無量句為一句。一
句若定一句。則不得為無量句。無量若定。無量。無量
即不得為一句。以無量句一句故。所以一句為無量
句。以一句無量句故。所以無量句為一句。今亦然。一
語為無量語。無量語為一語。無量語者。初一語為一。
一為四。四語為七。諸一語者。即是如來佛性為一語
也。一語為二語者。即是佛性有無。有即無所有。無即
有所無。無所有。有一切功德。有所無。無一切累。故經
云。是名如來佛性有無。一闡提人亦復如是。一闡提
亦復如是者。闡提亦有兩種。有所無無所有。反前無
所有。有一切累。用有所無。無一功德也。二語為四語
者。即是善根人有。闡提人無。四句四句為七語者。即
是涅槃河中七種眾生。從初常沒。訖至第七度彼岸
人。而河中七人。師子吼品云。一常沒人。二暫出還沒
人。三五方便人。四四果人。五辟支佛。六菩薩。七佛也。
後迦葉品云。初兩人如前。三念處燸法人也。四從頂
法巳上初果人也。五從斯陀含果與向那含人也。六
那含果人。七阿羅漢辟支佛菩薩佛四人也。此種經
自云或一作七或七作一也。七語為一語者。雖有七
種。只是一佛性。善根人及闡提人。有無四句。第一常
沒。即是闡提人。從二至七即是善根人。雖有四句。還
成有無二句。二句還成佛性一句也。故言一語無量
語。無量語一語。花嚴經亦云。一中解無量無量中解
一。如是轉轉生非實智者。無所畏也。上雖出四句未
釋之。今次第釋之。此亦多名種勢今直一種勢釋之。
雖有四句。只是有無兩句。第一釋云。或有佛性。闡提
人有。善根人無者。明闡提人有有惡佛性。善根人無
無惡佛性。善根人有有善佛性。闡提人無無善佛性。
二人俱有者。闡提有惡佛性善根有善佛性。二人俱
無者。闡提人無善佛性。善根無惡佛性也。二者約理
內外得無得。論四句有無明。有所得者。即是理外闡
提人。何者若決定有所得。破於無所得善。有所得善
未是善。故無所得善方是善也。故有所得即是理外
闡提人也。言闡提有善根人無者。闡提有有所得理
外佛性。善根人無。無有所得理外佛性。善根有闡提
人無者。善根人有。有無所得理內佛性。闡提人無。無
無所得理內佛性也。二人俱有者。闡提有。有所得佛
性。善根人無。無有所得佛性。二人俱無者。闡提人無
無所得性。善根人無無有所得性也。三者合就理內
明有無四句。佛性凡有三人相對。即是後迦葉品明
佛性非善非惡而善惡為佛性方便用明如來非善
非惡。兩兒二弟為善惡方便。用二兒兩弟為善惡方
便者。善星調達是惡中之極惡。羅􂎤羅阿難是善中
之最善。以此善惡方便。顯如來非善惡也。開為四句
者。經文云。或有佛性闡提人有者。則是善星有惡佛性。
佛性之惡故言惡佛性。善根人無者。無善星惡佛性。
善根人有者。即是羅云有善佛性。佛性善故言善佛
性。闡提人無有羅云方便善。佛性二人俱有者。善星
有善惡佛性。羅云有惡善佛性。善星善惡非善惡而
巳有惡。即有善。羅云惡善。非有善而巳有善即有惡。
則二人各有善惡。故言二人俱有也。二人俱無者。善
星之惡此惡善惡。羅云之善。此善惡善。惡善非善。善
惡非惡。非善非惡。唯在於佛。故言二人俱無也。次更
就理內外釋有無四句佛性。初句云或有佛性闡提
人有佛性人無者。言闡提人有。此是理內無所得闡
提故有佛性。善根人無者。此是理外有所得善根故
無佛性。舉證猶如勝意與憙根。憙根則形無定方。行無
常准。或人酒肆家。乍遊婬舍。勝意則形有定方。行有
常准。威儀清肅。持戒脩善。來往寺舍。時入邑堂故。憙
根則有。勝意則無故。各據一邊。故言闡提人有善根
人無也。第二句云或有佛性善根人有闡提人無者。
善根人有此理內無所得善根。故有佛性。闡提人無
者。此是理外有所得善根故闡提人無佛性。二人俱
有者。俱是理內方便善惡佛性。非善非惡善並是佛
性方便用。故言二人俱有也。二人俱無者。俱是理外
無方便善惡。故言二人俱無也。又更一種勢論之。第
一句言。或有佛性。闡提有善根無者。此就抑引門說。
抑善根引闡提。何者。明善根人持戒行善。好見他過
惡。謂是斯下之人無有佛性。如此見者。則美巳惡人。
為有此見故。說闡提人有善根人無也。明闡提今雖
作惡。若一發心。則趣佛道。猶如快馬一擲千步也。故
言闡提人有善根人無也。第二句云。或有佛性。善根
人有。闡提人無者。此就誡勸兩門說。勸善戒惡。何者
若能一念低頭舉手合掌。則皆成佛道。若謗法作惡。
則輪廻三趣無成佛期。故言善根人有闡提人無。二
人俱有者。此就平等門說。一切眾生悉有佛性。故經
言凡有心者。皆得三菩薩也二人俱無者。此就因果
門中說。雖有善惡。皆是因中未有果性。故言皆無。故
經云以當得故名之為有。望未來故言無。前句明當
得有。故二人俱有。今句即未有故二人俱此也。

問五性中何者正是佛性。答論師等舊云。五性中的
取菩提果性是佛。餘四非也。何者佛以覺為義故。果
性是正是佛性。因性是境思故非佛性。涅槃是斷德
故。亦非佛性。故今的取菩提果智為正佛性也。今謂
差別無差別義明之無非佛性。故大經四相品云。或
說三為一。或說一為三。又如說常為無常。說無常為
常等。亦如一為無量。無量為一等義。又正因性中。開
立四性。將四性還表正覺。四性悉是涅槃體用故。五
性並是佛性。若二門明義。亦如彼說。不無去取也。問
五種佛性得為一性不。答亦得五性為一性。何者。如亦
假亦中故。又今明一五五一義故。若一非五一。一不
得成五。若五非一五。五亦不得為一。良由一是五一。
一得成五。五是一五。五得為一。此則因緣明之。又竪
論之。如大經師子吼品云。若不一二。云何知非一非
二。又仁王經二諦品云。若菩薩見眾生。見一見二。即
不見一不見二。一二者。第一義諦也。則例云。若不說
非一非二。云何識一二等也。又如經云。一多多一。若
非一多。一多不得成一只為一多故。一多成於多一。
多一成於一多。如斯無窮也。故經開五種性。因與因
因。果與果果。非因非果等。即是四一一四佛性故。舒
一為五。卷五為一。無舒卷方便。舒手法界。卷則泯無
蹤跡。雖開未曾舒。雖合未曾卷。本自不舒今亦未曾
卷。舒之不曾有。卷之未曾無也。問乳有酪性。眾生有
佛性。得例不。答亦得是例義。故乳是正因。醪燸為緣
因。即以經云正因者謂眾生。緣因者謂六波羅蜜。此
亦得合齊義也。問眾生是正因。六波羅蜜是緣因。緣
正既並名佛性者。醪燸及乳緣。正皆得名酪性不。答
亦得是例義。問乳是因。酪是果。何得言乳。名酪性耶。
答此是因戴果名。亦得果戴因名。如為百論云。食金
見書即見好其手也。又得言因緣故得之也。問若為
十二因緣為五性。答取其能發生觀智取是境界性。
取其能觀義名觀智性。觀行明淨為菩提智性。斷常
二見畢竟永盡。為涅槃果果性。即此十二因緣未曾
是因果。即是正性也。

問開五性。明因與因因。果與果果。因中開境智。果中
開智斷。亦可爾總別亦得言因中開智斷等果中開
境智不。答牙得。因中既開境智。果中亦得開境智。果
中施開智斷。總別因中亦得開智斷。何者若是因中
十二因緣。是所觀之境。即名為境。能發生歡智即是
智。此因中境智。果中境智者。菩提智照涅槃境。涅槃
即是所照。菩提智即能照。故涅槃即是境。如五分法
身中解脫解脫知見。知見者。即知見。解脫解脫所照。
知見即能照。解脫只是涅槃也。故果中亦得名境智。
因中亦名智斷者。明了十二因緣不生不滅。得無生
正觀。即名為智。斷常煩惱畢竟不生即名為斷。故因
亦名智斷。而經中。因中開境智。果地名智斷者。此無
階級無淺深。為眾生假名方便。作階級淺深說。何者
明菩薩稟十二因緣不生不滅教。發生智慧。十二因
緣教即轉名為境。如中論云。為久習行大乘者。說十
二因緣相。所謂不生不滅也。而今從正法。建立四性。
體用並得說五性。正以境智開佛性。故初明境智也。
如此明不生不滅觀了。能得菩提故。第三有菩提智
性。既得菩提。則一切斷常畢竟淨故。第四有涅槃果
果性。如此四種性並是因是果是境是智。至論正往。
未曾因果境智。非因非果非智非斷。故名正性。雖非
因果境智為緣方便假名說也。

問佛性三世非三世義何者。若佛性三世非三世義。
約佛及十地巳下。作兩種位明之。若是佛佛性有三
世。有非三世義。即是本有今無偈也。若是十地巳下
唯有三世無有非三世義。如來性中。復有具三世不
具三世。何者若果地起佛性具三世非三世。若因佛
性唯有三世無非三世。故經云。如來佛性。因則三世。
果則不爾。或是三世。或非三世。言果具三世非三世
者。就本迹兩身明之。弁本迹故。是三世。迹本故非三
世。常無常故無三世三世。無常常故三世無三世。然
如來佛性未曾無常與常。而能常能無常。未曾是三
世不三世。而能三世能非三世。故果佛性或是三世。
或非三世。經偈云。本有今無。本無今有。此即是無三
世三世故。三世有法無有是處。即是三世非三世故。
言因佛性但是三世者。約常無常判因果明之。因是
無常故是三世。即是本有今無上半偈也。次明十地
巳下至初地巳上。並是三世無非三世者。如經云因
亦三世。果亦三世。因果俱無常故。並是三世也。次明
十地有兩文不同。前云後身菩薩現在未來。後文又
云後身菩薩因亦三世果亦三世。何者釋云。以少見
故。故言現在。而見未具足。轉身方具足見。故言未來
也。因果三世者。就位判之。十地是無常位故。何者前
念為過去。現念現在。後念為未來。此是並無常。故皆
是三世也。次釋大經三十卷云。佛性少多約四位明
之。一如來佛性有七種佛性。二十地九地有六種佛
性。三八地六地有五種佛性。四五地至初地亦有五
種佛性。而善不善實也。言如來有七種佛性者。謂四
德並真實善三義。然佛性具足萬德。而今略舉四德
三種要也。問此七佛性。與德王中如來八種涅槃何
異。答七名是同。唯有盡相大異耳。何者。涅槃正明無
果故有盡相也。十地九地。有六種佛性。無有我樂。唯
常淨真實善少見。然十地九地。雖同有六種。六種不
同十地少見九地可見。此則有異。言少見者。明十地
現在少見佛性。可見者。九地現在不見。而未來有可
見之義。故異也。問十地九地既有常淨。云何不與其
我樂。答一云此之常淨非四德中常淨。何以知之。若
是四德常淨者。云何復言。因果三世非三世。故知非
四德中常淨。此言常淨者。常者見菩薩常用二慧化
物無有一念休廢。故言常。若佛常則常住之常淨者。
當分無煩惱故言淨。若佛果則結業並盡故稱淨。又
眼見淨慧眼見淨故異也。問既與其當分常淨。何不
與其當分我樂。答藏云通而明之。皆得。此文互舉一
邊也。又責等牙舉。何意不我樂。答藏云俱不勉難故
也。而今此中無有我樂者。其猶有無常識謝。三苦之
中猶為行苦所逼。故無我樂也。二云未必爾。如九地
雖不免三相。而見聞分故。九地聞常故立常。又十地
等中不立我樂兩德者。三相是法體之患。猶含三相。
故。不立我德。既含三相故未足立樂德。故無樂。如淨
德。十地下當分無生觀盡淨用故。立淨德也。亦未必
是二慧常用故常亦有此義。而未必一向耳。八地至
初地。雖同五種佛性。而兩位不同。八地至六地。同有
五性。唯𨷂猶常餘五同。九地真實淨善可見。不能常
用二慧化物故無有常也。五地至初地。亦有五性。而
與八地異。八六地直善。若五地巳下有善不善。何者
六地菩薩。名為現前地。以斷三界正便思惟盡。般若
常現前故。唯有善。若五地下三界思惟便未盡。般若
下常在前。故有善有不善也。

問五性緣因緣果中。有闊挾長短不。答無差別差別
明之有也。前辨緣因。有因與因因。緣因亦有通別。通
而為語。若行若境。悉是緣由義。並是緣因。別而為語。
別收眾行以為了因性。是因因但收境界。以為緣因
性。了因性通而為語。萬善皆是了因性。故經云。低頭
舉手皆巳成佛道。就別而語。唯觀智性。不取善。靜觀
智對境明故取之。

問五乘有取不取耶。答論師云五乘之善中。但取菩
薩大乘之善。不取餘四。所以然者。人天兩乘。是報因
善一報便盡。豈了出於佛。聲聞緣覺二乘。乃是習因
理而為語。亦終至等覺但今據教明之。此善但斯結
盡。應是泥洹。不階種智。故非了因體。今明有所得五
乘善。並非了因性。無所得善並是了因性。但不無傍
正。理而論之。無所得。五乘善並是般若方便。故經言
漏盡阿羅漢。信解般若故。如經云。低頭舉手。巳成佛
道意也。若果與果果者。開善云果性。正取菩提智。若
果果性。正取大涅槃。涅槃即是斷德。即智體無累此
體歸乎眾德。故謂大涅槃。也今謂總別別總。為果果。
斷德偏故。明闊夾者。若約因性明之。龍光傳開善云。
三因性中若緣因中境界因性最長廣。始自流來。終
至佛果。皆是心所緣。是長義。若空若有。若真若俗。悉
為境界是廣義。若是了因。最短最夾。初流時未經起
善此無了因。即是下不通流來。上不至佛果。雖復相
續道中作解脫道斷義。而今論是果沒其因義。但取
無礙道智。以為了因。是即上不談佛果。既上下並非。
故其最短。言其夾者。二諦中但是俗諦。有為無為則
非但是有為也。有為三聚。但取心與無作。不取於色。
四心之中少乘為語。但取行心大乘。則通四心三性
之中。但是善法。以此而尋最短也。正因之性。比此兩
因。並名處中。始自無明初念。復是正因。但終至金心。
不通佛果。下即長於了因。上則短於境界。故長短處
中也。通論則取兩聚。別語唯是心法。又通於四心。亦
亘於三性。若此於了因。了因但是行是善。此義為廣。
形境界不聚真諦無為。此義即夾也。今大乘明義。無
有如彼說長短闊夾義。而無差別差別辨之。有橫竪
異之。橫論通義。則無非是緣因與了因。何者相由悉
顯果與果果。無非緣義故。若別而論之。緣因則長而
復闊。了因則對境。心行明之。則夾而短。若竪義論表
顯正道義者。因若果與境智。無非是了因與緣因也。
若對境明之了因則夾與短。果與果果亦復爾。正性
則不當闊狹長短。若義說有者。少多有便不便也。三
因與兩果體同異者。龍光傳開善義有同有異。就因
中明之。有時同體。有時異體。言異體者。又復不同。有
境界異於正因緣因。無有正因緣因異於境界。其事
何者。如虗空真諦以為境界。此境界非是二因。故有
境界異於二因。若論心是正因。萬善為緣因。兩因體
自異。而可為緣因。則是境界故。無別兩因異於境界
性也。言同體者。正因緣因。既恒即可緣因則恒與境
界同體故。就正緣兩因。復有時同異。何者若初流來
為正因。亦前三心與惡無記行為正因。此則但是正
因不與緣因共體。若即取善性行心。此亦正因即緣
因同體也。果與果果。體恒是一。但舉其兩義以為二
性也。今明義則不爾。亦無如其所執義。若不二而二
明之。假名說二因兩果即正因故論云亦假亦中也。
若不兩而二論之。體與用開故。亦言異。若二因兩果
相望。有同有有異。二果相即故同也。既假名分為兩
果。寧得同。故亦同亦異。又既開兩因。何得同。而境智
無復異相。何得異耶。亦是亦同亦異也。而假名說為
兩因異。若爾境界則通有心無法心了因則對境明
之。但有心明之故異也。開二果者。開善等云。果性是
智即習因果。果之果。即是斷。即功能之果。言果性是
習因果者。明果正體本是智慧。因中既有於智。能脩
習證果。故果性。是習因果也。

問前云三因中無習因。而寧今言果性。便云習因果
耶。答前雖無習因之名。若論其體。了因即是習因故。
前明了因有兩用。一者斷惑用。二者得果之功。若論
習因取其得果之義。不明斷惑之功也。果果是果功。
能果者。智能斷惑故得涅槃。所以斷惑之功言是功
能果也。問即智能斷。智既習果。斷云何非耶。答若合
體為論。亦得說習果。但因中有智。故所明習果。因中
未有涅槃。故斷非習果也。此意涅槃義中具釋也。今
謂不二而二明之。亦有如斯義。但一家相傳。總別別
總。為涅槃。則異永異也。又二果攝諸德者。開善云。明
佛果之中有萬德。而二果收攝諸德。不出二釋。一云
作兩義往取。若便萬德有顯於智義。即屬果性。若便
萬德有顯涅槃義。則屬果果兩義牽之。二云明佛果
之上不出有無兩德。凡是有義悉為果性所攝。一切
無義皆為果果所收。法師多用此說也。今謂不然。既
不用斷德為涅槃故。諸德並是果性收之。因不唯取
一智。行諸行出果義。並是了因所顯之果理是諸德
果性收之。伹徧舉一智德明之。實論總別兩德。悉屬
正法涅槃體用故也。問佛果無義。不出子果兩累。涅
槃既通無子果兩縛。復有何無義而為果果所攝耶。
答於師釋不同。一云習因功用圓智將境約智故。諸
智不同。如長短約虗空。虗空有長短異。若言諸智有
異者。則數量法無常法。南磵師用之。二云果地實有
諸智。雖有兩智。並是常法。開善龍光多用此說。如十
地義中說。若爾一云諸智無義屬果果性。云云屬果
性。今謂不然。別家總故。總家別屬果性。若實。

於無義解。或相劫義智之功能。而無累義法身正無
累。何者一切或等。本係屬心法。心法是法身所收。故
雖爾並屬正法涅槃亦是本末故也。又果性與果果
性義屬人者。開善等云。二果同屬一人。師是佛人。

問佛本名覺果性是智此可受佛名。果果性是斷此
非智性。寧得亦名為佛。若開善等解不同。一云果性
是智。故宜名佛。果果性雖斷德。而其是智。今以義從
體。故亦名為佛。二云佛雖備眾德。不出智斷。今明佛
體。謂為覺者。此是人名。但略以智目人。不以斷目人
故理論智斷。並屬於佛也。今謂不然佛人者。即覺者
人法為別。涅槃為總。屬果性也。若目涅槃為佛人等
者。即屬果果性。此總別兩並是正法涅槃用故。亦屬
體涅槃。若假上相屬者。如無累也。說二果意者。直正
法果。此義自足。又直云金心後一果亦自足。而今明
二果者。正欲奪二乘。欲表正法。所以然者。二乘所執。
謂有智斷兩德。謂究竟。今奪彼智斷並未是滿足。故
說佛體有智斷二果。令物慕果。而脩因倒寫也。問又
明二果所屬者。佛果有真應兩身。此二果為屬何身。
答龍光傳開善云。但屬正法身。正是因之所趣。丈六
應身乃是法身垂迹。不明二果故。

問如三寶明義。一體三寶。自就法身。明別體三寶。此
就應身。今二果何不例。答開善云。三寶兩義。若便其
如歸反本則宜指法身。若欲免即施脩行則宜指應
身。今明二果本是為因所趣。若得妙果。則應現自能
故唯屬法身也。問若二果唯指法身。得法身時自然
應現。不假說應為果者。亦應得一體時自能應現三
寶。亦不假說異體三寶也。答綽師述藏師云。應身三
寶。為依物歸依說應身二果。則無所為。且別體三寶。
佛是應身。法是應說。僧本學人。不開佛。今明二果無
有別義。故非例也。今明義不然。二果亦得言屬法身。
亦得言屬應身。何者。真應兩身。並屬正法身故。故肇
師云。非本無以垂迹。非迹無以顯本。本亦雖殊。不思
議一也。而今兩教起意者。外道計自身有常故。如來
出世破云。身知盡滅。方是涅槃。此意猶是未究。而二
乘計為至極。如來復說三點四德。始是涅槃。經論涅
槃。非有非無。正法涅槃故。昔涅槃只是無累。非明菩
提智。今對明之非唯有智。亦是大無涅槃。故存果與
果果。故得言二果。屬法身。不屬應身。若至論應身。亦
有二果。即智辨兩果。問若爾既得論二果亦得巳明
常耶。答一家明義。因無常故明常。因常故明無常。實
是非常非無常。故論云。因無常故明常。故常與無常
並是有為也。今明一體與三體亦爾。並是因緣假用。
非一體與別體。而能三能佛能法能僧。若爾亦得相
開。亦得不相開也。

問正因感果用云何。答龍光云。正因之用。通於假實。
及論得果。必賴假名。所以然者。凡是心識便有得佛
之理。出是剎那而無其義。實法既有相續理然故正
因用通於假實。及論得佛必是以果續因。故賴假名。
故夫人經云。生死者依如來藏。故知若假若實。悉是
正因。般若經亦云。非初心得菩提。不離初心。非後心
得菩提。不離後心。非初非後。此就實法為論。不離初
後心。此是假名為言也。今謂正因無有。如無義猶尚
非正因。強假名正因。何處有如是其說義。今言假實
等並緣因明之。了因用者。龍光傳開善等義。若便斷
或之用。則分分中有。若便出果之用。此是始終方有。
所以然者。初地解起巳。稍遣或故。斷或之功。分分中
有。從初習解乃至金剛。佛果方現。故出果之功。始終
方有。然論斷或雖分分有功。然要就相續方有其用。
以實法中無斷或義也。出果之功德。是始終方有。則
理是假名也。

問始解有受種功用。自有斷結之功。有賴相續照境
之用。實法中有。今何不了因斷惑。乃賴相續出果之
能。實法有耶。彼答云非例。出果之功。令昔隱者今顯
故。此用是相續照境之能。非是令不可照者而今照。
以天下境界常自可照故。此用是實法也。境界因用
乃實法自有。今苦以境約智亦得兩說。若約斷或之
用。亦得言分分有用。若約出果之能。亦得言始終有
用也。今大乘明義則不然。了因有兩義。一竪論了於
不二亦得。約地分之分分亦得此了因故。橫論出果
者。亦得通假實兩道。若爾兩用通假實。大乘明義假
實實假故又續故斷。續斷續斷雖爾。大乘經中似用
補處相續而理內因緣明義並有兩意也。又昔隱今
顯。著不照今照。齊義也。

問三因兩果性增長不增長云何。答龍光述開善云。
若果與果果兩性體極理無增長也。了因萬善本是
脩習之法理可增長。此眾師共說。若是境界因。有生
長者不生長者。若六行為緣因理是生長義。若正因長
不長。師說不同。一云因正無有增長。所以然者。明流
來初一念神命明為佛正因。其義巳是。云何更增長
耶。如更增長則前時應未足故。不可如阿脩羅大神
明亦不大。如塵少虫神明亦不出也。二云正因可長。
所以然者。正因之體有了因用。本以了因於正因。了
因既長。正因寧得不長。若便正因不長。則了因無用
也。問若正因逐了因長者。亦應正因逐了因斷。答不
例。斷或之用。正就了因。正因直是神明故。不談其斷
功能。而所以長者。以其體上者了因用了了故長。是
為了因能斷故長。正因被了故長也。例如彼若能導
故忘。五度被道故忘。不得責其五度若忘則應能導
也。又問正因了因既其並長。其名有習因不耶。答習
因為語說體上之用則但是了因。正因直以知性不
語體上異能故。無別習因。是為立正因。前云不長義
者。正為正因。無別習因義故。第二云長義有二說不
同。一云正因亦有習因。而但平品相生無長品生習
因義。二云無習因。而言增長者。正謂其體上有習因
用。用長故令其體亦逐長也。問正因無增長者。初念
寧得漸漸點耶。答只為心轉點故。心強瘀弱逐得生
執相汝心心不增者。總癈復非是知性云何令心法
稍強分別前境故難解也。今明正因。百非所不非。百
是所不是云何言增長與不增長論之。二因兩果。於
無差別差別之。亦有長不長等義。伹語同意。異無有。
長異於不長。不長異於長。假名方便得說長不長。即
是無長不長。非無長非長。畢竟淨也。

問五種佛性有幾生有幾不生。答龍光云開善義。五
性之中境界緣因。通生不生義也。若約萬行論。緣了
兩因。無常之法故生也。果性生不生者。大經自有兩
文。一文言不生即是金剛身品云。非始造。非終成。及
下師子吼品云。佛性如虗空。非三世攝。寧得生。二文
言生。即是小本中云。從妙因生。及施戒等三十七品
作不生生因。又大本言佛性雖有。不同虗空。佛性雖
無。不同菟角。雖以百方便。不能令生佛性可生也。此
兩文似如相反而實名據。所以然者。言其生者是帶
因明義。以因時無果。因謝果生故。謂為生。言不生者。
是癈因明果。此之果體。與法性冥一。法性不生。此果
寧得生。故言不生也。今謂正因百非。云何生。不生是
淨生亦不淨。餘二因兩果並得生亦得不生。何者既
言假果。寧不生。無生可生何曾有生也。故經云。或言
生。或不生。生是不生不生生也。

問三因二果性。有前後次第不。答論師云。三因各前。
二果在後。何者先因後果。道理應然。三因之中境界
緣因本是有之。有佛無佛。性相常住。此應在前。眾生
流來始有正因。而今不然。先說正因者。此逐義者親
疎。何者眾生神明。方作種覺此義則親。所以義宜先
說。而眾生雖有得佛理。若不脩行。終不非得故次明
了因了。因之生。必託境界。故次說緣因。二果之中體
乃一時。義有前後。故果性為前。果果在後也。今謂不
然。緣正三因二果。非前非後。亦復非一時。伹無差別
差別說從本出末者。從正因出緣因。緣果入正因。就
緣因緣果中。從緣因出緣果。若境界相發亦從境發
智雖然有緣有正有。正即有緣。緣因緣果。境智果性。
果果性亦復然。又欲伏不二而二明三如常途師說
亦得也。

第八會教。所以會教者。如今時所說。不應有所會。
何者經論文不同。與義不相稱。云何可會。又諸義論。
或以論就經。或用經會論。種種不同。今時依文說法
任自是道理。何須會耶。而今會者。正有前來所說十
師。解佛性不同。各有所報。亦引經文。而今明中道為
佛性故。第一義空名為佛性。所言空者。不見空與不
空。非空非不空。為中道第一義空。為正因佛性也。他
亦言正因者。謂心是也。或言正因者。謂諸眾生。緣因
者六波羅蜜。又云佛性者不即六法。不離六法。凡有
心者皆得三菩提。如此等並出經文。各有所執不同。
前師等自謂。此說是今時自以中道第一義為正。別
是一說。餘則非是。為此義故。次解釋之。今時無別一
說。何者雖一往反十師所說。彼以眾生等為佛性。今
明非眾生等為佛性。乃至真諦為佛性。今非真諦等
為佛性。故往經云。佛說一切眾生即非眾生。佛說一
切諸法即非諸法。凡夫自見有眾生。言是眾生。自隨
所見。謂言是佛。見非眾生為眾生則非六法為六法。
非心為心。此等無一法而非正因。何異第一義空。不
見空與不空。不空為正因。則不見眾生不眾生。而說
眾生。故不眾生即因。心識等亦然。若直於十說。自為
正因。故以道望無一為是。善方便望之十說無一為
非故。故未解中道之前。雖有諸說。則皆非佛性義。若
以正道望則雖種種異不同。皆是佛性。為此故望聖
人。反常合道。故思益經云。一切法正。一切法耶也。又
淨名訶斥須菩提云。耶見六師是汝大師。汝師若隨。
汝亦應隨。經意。若見汝是持戒外道。非者則是二見
人則不得此食。若爾但正而不邪。則不成正因緣。但
邪而不正。亦不成因緣。耶正正耶。相因緣。始得平等
為正。以此而言十說雖不同。如大經二十淨論若得
方便。無非佛性正道。但諸法師名有所見。自成不同。
是為於於實。故成十說不同。去道遠之。今十方三世
佛道。何曾不同。但為一道。種種方便不同故。或示為
王。或為眷屬。助顯於王。王則無有二。如一寶種種說
不同。若爾則明佛性善有惡無。惡有善無。善要二人
同有。二人因無。若不明善惡有無。何以得知此有非
有。無非無。惡非惡。善非善。以為正性。故前十說以非
為是。故無一說而非正性者也。不如諸師為非為是
故非正性也。此是佛隨自意說。眾生不得一向作解。
故訶迦葉。汝何故失意作此同我不說中道為佛性
耶。而諸師不以道望故失意也。又大經三十二云。洹
河中七眾生。廣釋後云。大經中從一闡提。上至諸佛。
雖有異名。然不離佛性水。故七種眾生。有善不善法
方便道解脫次第。若因若果。悉是佛性。故佛性望一
切法。無非正道。悉為佛性。次云佛性者非是一法。非
是十法。非是有法。非是千法萬法。佛未得菩提時。一
切善不善無記法。悉非佛性。則前明一非。一切皆非。
故一法十法至百法萬法一切皆非。明非為是。則一
切皆是。所以列善不善無記等諸法皆是。故佛性非
而為是。以是而為非。此明如來隨自意。隨自意語則
是無礙之說。不得一向作解。如是會教。何但釋迦一
教門得。如此則十方三世諸佛所說亦得收。同時則
是於法性無可為二也。若是非時則間如不容物。故
天雨無私。終不潤於枯木。二乘行於別異善根。終不
入於佛性水。非伹報因習因亦然。論師云。二乘等所
行。皆入一乘。此義即不然。經自自二乘不行。第一義
空故。不行中道故。不見佛性。凡夫不解世諦。二乘不
解真諦。此則二乘凡夫。不行二諦境。二諦以佛性為
本。既不行二諦。豈行佛性耶。故非但未曾時不取。會
時亦究竟不入。何者。經云汝等所行是菩薩道。此人
行菩薩道。方入一乘。既不行菩薩道。云何得入一乘。
且法華論云。汝等所行是菩薩道者。並是性地菩薩
行故。無所得。汝等行也。又不見第一義空。寧得行菩
薩道也。問中道為佛性者。則昔小教中巳明中道。則
巳明佛性。何者。如梵王請佛說法。佛為梵王法云。善
男子破諸法。非不能破。非破不破。是名中道。若昔教
中巳明中道。若爾初教中已明佛性也。答兩種意釋
之。一答此問須反質答。汝或以眾生為佛性。或以心
為佛性等。若爾初教巳明眾生與識等。則應初教中
巳明佛性。若便昔教明眾生心等。而未明佛性。至今
始說眾生等為佛性者。我亦昔雖明中道。而未明中
道即是佛性。今時始明中道是佛性也。二答此問。昔
日說中道。是真俗二諦教明之。俗非中道。真是是破
假明中則淺。故聲聞等所行中。非正法中也。故經三
獸度河譬之。又行亦不受。不行亦不受。乃至非行非
不行亦不受。不受亦不受。不與二乘共也。又大論釋
累教品云。須菩提所得空如毛穴之空。菩薩空如十
方空也。相傳云。如成實論師。真諦淺空釋大乘正法
空。及地攝等兩有得大乘論師。虗空實二諦釋無得
正法。豈此人得去不。非唯大罪故。亦是非佛弟子故。
如此師等。並失經論宗致。彼言百非洞遣。應是一種。
故亂真法寶。百非外道亦有。如百論三外道所說。毗
曇亦事理論之。亦明百非。成實真諦中百非。攝論三
無性中。亦論百非。而意大異。唯廣習遍智之者。簡別
之是非也。故吳魯兩國大德常云。有二種破佛之正
法。一藉聰明不就學廣問大小經論。漫融通用。故失
經論旨趣。故名為破法人也。二雖熟聽聞一部論旨。
而不廣習餘論故。一論意致。通釋諸論意。復是滅佛
法人也。後學諸人。故須慎之慎之也。
無依無得大乘四論玄義記卷第八

顯慶三年歲次戊午十二月六日興福寺學問僧
法安為　大皇帝及內殿故敬奉義章也。

無依無得大乘四論玄義記卷第九


二智義有四重。第一大意。第二論釋名。第三出體。第
四辨料簡。

尋經論意。言般若無智而無所不知。至人無得而無
所不得。智即窮微之鑒。而無照功之神。即應會之用
而無所不照。不可言有。名照但絕。不可言無。是故垂
二智斯在也。所言二智者。蓋是應物之假名。相待之
稱也。問般若無知無所不知者。無知即應不照。無不
智即應是照。云何二言不稱耶。答地攝兩論成毗二
家釋云。真諦真如義即無所知。俗諦虗妄邊即有所
知也。分兩片釋之。此意終是二見之氣釋也。今大乘
明義。望彼家境智興心識。正是毒虫。故必須破洗地
攝成毗四家境智心識。方顯無迹境智等。大乘之凡
行捨世故。至人能智境界。而絕無造行於境。故言無
知。而如幻人無所不知。知故言無所不知。只是無知
為知。只是知為無知。無知非如彼知。知非如彼所知。
今言知無知無毫末異也。因知故無知。由無知故知。
知無知因緣假名。如空中長短無二相也。亦得言真
諦真如義不見故無無所不知。世諦虗妄見故言無
知也。雖對破之。而經論正意如前也。故山中舊云。至
妄而彌存妄。存妄存存則無所不知。如幻人知妄則
心識絕慮。知幻人無心識故無知也。如斯無所得意
非學無得之凡人不知何言也。故經云大乘法杖梗
心毒虫令死。著心虫死。內外清淨。而要須從內淨得
外清淨也。問曰前云般若無智無所不知。是何般若。
體與用耶。若約體興用明之。亦得。而今意正約用般
若無智而知之。非正般若也。故大師云。經論明有無
者。有不可言有。非有非不有。無不能言無。非無非不
無。以非有非不有。而無所不有。以非無非不無。無所
不無也。故佛性非因非果。非因而因。因有二因。一境
界因。二緣因。非果而果。果有二種。一果即菩提。二果
果。即大般涅槃。今不論二果。但明二因。一境界因。二
緣因。故緣因則二智。境界因即二諦。二諦二智以佛
性為本。但有二也。一是因本。二是本因。因本即正因
佛性為二因之本。本因說是境界因興緣因。緣因即
是二智。境界即二諦。故二諦二智。以二因為本。故言
尋本諦智之本。本於佛性。得了二諦二智。了達二諦
二智得了於佛性。但昔教未顯故未明五種佛性。今
教巳顯。故明五種佛性。故始得說其本。明二諦二智
本是二因二因為本。然境智悉有其本。自有就用明
本。自有就體明本。二諦以境界因為本。二智以緣因
為本。此就用明本。二因以正因佛性為本。就體明本。
正因非因非果為本。是即般若也。空有二諦二智。以
佛性為本。故言二因為境智本。就二用相因即互為
本。今於佛性為諦智本。了諦智為本。則明了佛性故
明二諦二智。為開佛性。明佛性為開二諦二智。故言
本也。所以尋本說二諦二智體。地攝等四家所行也。
故大經云。所言空不見空興不空。不見不空故不行
中道。既不行中道。故不見佛性不見佛性故。亦應云
不見二諦二智。故大品經二十四卷四攝品云。佛告
須菩提凡夫實不知世諦。不知第一義。不知中道。不
知分別道果。云何當有諸道不等也。故地攝成毗等
目所見世諦。興觀智所證真如真諦。即是有所得二
諦二智。非今所明。無所得二諦二智。佛菩薩所行故。
尋二智本。本於佛性。何佛性為本也。問二智既言佛
性為本。二諦亦應爾。何意二諦不明尋本。而二智中
說本耶。答不二而二。詮之亦應同。以佛性為本而不
即明二諦者。二諦是佛所說教門。教門稱於眾生根
緣為諦。眾生悟解為智。而解之智。於何悟解。悟解佛
性不二正法故。於二智中明於異本也。

第二釋名。所言二智者。一者方便實智。二者實方
便智也。如八不義中釋。實以審諦為義。法實審諦。無
所有。無所說故。方便以善巧為義。亦得言方便以實
為義。實以方便為義。亦言方便不方便為義。實不實
為義也。又經論出異名非一。或名權智。亦名善權智。
亦合名行權。方便智亦名世諦智。或名俗諦智等。或
名真智。或合名真實智。亦名如實智。亦名如如智。鈍
實際法性等也。但釋權義解不同有四家。一云權是
變謀。善巧之善故。反常合道也。二云權假之義。即隨
境名智。世俗與應現非實也。三云權時權宜暫示之
名。是化導接引巧恒名也。四云權是從譬之名。如世
權衡稱物。量其輕重。權是錘也。則權以詮量義。衡者
以平為義。今但取權。以譬化物之智能詮量機宜。稱
於化道善得其時宜也。風俗通書取傳易明之權者
鈴也。如國語書第九云。衡橫諸法攝云。稱興衡是平
義。今皆是釋權。權義多種。隨時通變鈴量時宜。悉是
其義。但舉譬為名也。通稱智者。亦有三勢。一智達了
為義。亦是決了義。大品經金剛品云。決了義。大論二十
三卷云。決定智無所疑。故名為智。亦得言智慧解智
等義。二權以智為義。權以智為義。亦得言智以愚為
義。是以智為義。三智以不知為義。權以不權為義。地
攝兩論。引地持論云。離增上慢智名如實智。有五義。
一對妄明實智。何者。知如來藏真實法。名實智。知於
妄想情所起法名妄智。二對假明實。何者。知第一義
真諦法名為實智。知於世諦名法。名假智。三對相明
實。何者。知知一實性名實智。知於二諦有無法相。名
相智。四對教明實。何者。證窮法性名實。尋言教始學
名教智。五對權明實。何者。知於一乘真實。名實智。了
知三乘權化名方便智也。方便智者。汎解經論。有四
種。一通趣方便。知見道前方便等進趣向與不與果
為由。故曰方便。與果相對明之也。二施造方便。如十
波羅蜜中方便波羅蜜。於脩行善為之故言方便也。
此義十波羅蜜中說也。三聚成方便者。諸法同體巧
相集成。故曰方便。云何巧成。彼云。一真心中。曠備法
界恒沙佛法。是諸佛法。以同體故。今謂無住本能生
一切法也。四權巧方便。實無此事。權巧施之。故曰方
便於中分別有三種。一是身巧。謂作猨猴鹿馬等化
事。二是口巧方便。實無三乘。隨緣化說之。三是意巧
方便。慧起前身口二種。巧化度。如法華經云。尋念過
去佛所行方便力故。我今所得道亦應說三乘。如是
等也。今謂無差別說差別。並有五種。四種即是般若
能生一切法義。但如彼所解必破洗除假名所設。即
是開空中織羅等並得也。

第三明體相。二智體至論正法中道為體。約用明
之。照俗方為方便智體。照真如為實知體。如地攝家。
阿梨耶識。為二智體。若成論等心為二智體。今隨如
大意中說。不二為體。約用明之。實方便知為體。方便
實智為體也。

第四辨廣料簡有三。第一雜料簡。第二論須彌入
芥子。第三明斷伏。

第一雜料簡。興皇大師云。此境智義。最難解。凡有
心者。無不云心行於境。此心為妄俗。定有此法得佛
之因故。此心法雖即空。而心法是妄俗。異於虗空等
法也。今約三人顯其重病。餘者可知也。一者坐禪人
所計。必有能緣之心。所守之境。及與捉光明。或如星。
或如初月。此為正定體見。如此執計。恐是剎利神黃
色。婆羅門神赤色。毗舍神色白。首陀神色黑無異。故
此見不可即。故不得今無所得境智義。二者行道持
戒人。亦云必有能行所行之道。此見不可息而行故
亦不能得。今無迹義。三者地攝成毗論師等解義人。
各有求了之心及所了之義等。如是等見。人無勉。無
勉者故終不能得解無所得義也。師云境智能所立
見偏遍而具曠。若人法等多而為一種。此見為狹亦
短。上三見難息故。一家漸捨明二智者。即是初章對
他而辨之。他境智能所性成此境。即非智境。此智即
非境智。故落有所得。今知是境。只境名知。化知非境
是知故知。境非知是境故境。今是知境故。是不境而
境。亦是境知故。是不知而知。以不境境即非境。不知
知即非知。所以非境非知。而境而智。此是漸捨語。非
關境知義。何者。以非境非智二去即是斷。而境而智
兩來即是常。以非境非智兩盡豈非斷。而境而知無
所從而有豈非常耶。答非境非智一義故名中。而境
而智二義故名假。名為當有一。不二開為二。云何不
二而明二耶。又不二故一。一豈是中耶。答一是中。二
亦應中也。既不一故二。二寧稱假耶。若二是假。一亦
應是假故令辨非偏故假名中故名中假也。若作智
境境智初章義者。大師云。此猶是掘頭無首尾。雖然
比於有所得家屋智之境。猶有萬倍之勝也。故令辨
境智者。了二與不二義。何者。明境智義即是辨於能
所。所以明境智能所者。一正為欲開發佛性義。二為
欲顯於正道。云何能所開發佛性。明佛性非因非果。
非有非無。非境非智。非能所。名曰正性。正性非因果。
而開為因果。開因能所名為境智。即是因與因因。開
果即是果與果果。大般涅槃。依開善宗即是知斷。若
依舊總別義。即是果與果果也。若了前大意中之意。
不須廣說。但恐未解。故更明之。今開因能所者。以十
二因緣境。能生觀照。名為佛性。即是名境界佛性。觀
十二因緣智名為佛性。即是為觀智。故言十二因緣
猶如葫瓜能發熱病復能除也。然此能所不可言其
一。不可言其異。以離緣境無別觀智。離觀智亦無別
因緣。亦十二因緣能緣義即是智。能發義即是境。所
以十二因緣亦是因。亦是因因。亦是能發。亦是所發
也。言境智能所是相開發義者。明境名因智起發。若
無智者即境名不發。由智故境名發。智名亦因境乃
發。若無境者智名即不發。以因緣故境智俱發。智名
因境乃生。若無境即智名不生。亦境名從智乃生。故境
境智因緣。二名俱生。既境名因智發故。智能名為境
所。境能名為智所。能所相開發。若有異智之頑境何
關智發。若有異境之智。何關境發。以是性義各自成
故也。今明因境得開智。因智得發境。若不同智豈得
發境。故今就二望為釋。以智為能照。境為所照。境為
能發。智為所發。此所即能故。能照只是照於所能。所
發只是發於能所故。境所名智能。智所名為境能。故
境智俱能所。以境能為智所。故說智及知處皆名為
般若。以智能是境所。故說境及境處皆得名為境。既
說境及境處皆名為境故。故說境及境處皆名為
爾炎。既境能為智所。故非境。亦智能為境所。故非智。
非境非智。而境而智。既非境而境故名非境境。非智
而智故名不智智。不智智故不有而有。不境境故亦
不有而有。有而不有。不有而有。故名無所有。有而不
有故。名有所無也。故經云說智及智處皆名為般若
者。地攝等四家云。說智及智處皆名為般若。從智得
名也。此亦難解。若言境從智得名者。境非情非智法。
智亦應非情非靈智法。又境不生滅者。智亦應非生
滅。又境無階級。智亦應無階級也。今謂不然。有二義。
一者般若境。般若智。般若教。故並得般若。如五種佛
性義也。二者如前。即智能為境所也。又說境及境處
皆名為爾炎者。是即境為智所故。所以能是所能。所
是能所。是即中先假。名為待絕義。所言待絕者。諸法
本來無有絕與待義。而為眾生故立諸法假名相待。
故言待絕。是即中先假也。非能非所能所者。是即中
後假。故即是絕待義也。非能非所能所。是所非所。是
能非能。故非能非所。能所即中後假。即是絕待義。所
言絕待者。雖為眾生故立諸法假名相待。此能所實
非能所。以能非能。以所非所故。絕於向者相待。故言
絕待也。

問諸法假名相待。為眾生故開立此義可解。此絕待
義為誰故明之。答亦為眾生故開相待義與絕待。何
以故。眾生但解由能故所。由所故能。而不解非能非
所。即不解絕待義。即未具足義。故開絕待義。即是破
病意。若但識相待。不識絕待義者。非但不識絕待義。
亦復不識相待義。所以待而有不待義。不待而有待
義也。大師云。如非常非無常。而常而無常。是二鳥雙
遊。不相捨離。即是其義。故今非能非所。是絕待義。亦
是非能非所。雙遊相待義也。如地攝等四家。境智既
異。不得但名波若及但名爾炎。如此之見。須畢竟
淨之。如大品經云。色畢竟淨。乃至薩婆若亦畢竟
淨。一切法究竟畢淨故。因緣境智名方得生也。一家
舊云。此境智。猶如新故故。借新故事釋成也。何者。實
論即非本始。此新無故。而因新故故。因故故新。因故
故新。故名為新。因新故故。新名為故。新名為故。即新
故俱故。故名為新。即一切皆新也。若更復明分新故
者。即得以新新名新。故故名故。既得新新名新。亦得
新新名故。既得故故名故。亦得故故名新。此即是因
緣顯發。新故名新。故新名故。名故。新名故亦復名新
新。故名新亦復名故故。以新故故名故故新新為新
故故故新也。一家相傳云。如前云。能所義長。而果果
等義即短也。

問若能所義長者。因果義等亦應長。若因果義短者。
能所亦應短。答因果義宗祖但是相感相酬一義。所
且狹且短。而能所義即無所不通。如非因果為能。則
有所成因果。亦因果為能成。非因果為所故因果義
故能而不所也。今明境所因能智故名為所能。智所
能因境能所故名為能所能所既言二種俱能。亦二
種俱所。二種俱所故所而不能故能所。二種俱能故。
能而不所。能而不所故所能。能所非所。所能非能。故
非所非能。強名之為實智也。又樹葉等並說苦空無
常等。豈非是智慧。又幻化人等能說種種法。得常非
是能智故。一家義宗境智並通也。

問樹木等說法。幻化說法。非有心法。寧得智慧通耶。
答他宗境智有異。有心無心異。二見故作此疑耳。今
明一無量。無量一。即是散束開合故。亦得一亦得異。
故通於智慧也。一家辨能所復所能故名不所能。不所
能者即是不能能。此即是絕待能。故實智名能而不
所。此方便亦非實方便。故亦能而不所等。亦無能無
所。名為實諦。亦無能所名世諦。所以一家辨三種二
諦。正如此意。既能而不所。復非能非所者。此能非所
能。此所亦如此。故明此境智能所等但絕也。地攝兩
論成毗二家。亦有諦智。須辨同異。今辨諦智之名。與
他四家雖同。意永異。何者。彼有二諦理與會理之二
智。今無此二諦理及二智之可有。故不同之。而等有
諦智者。名字中亦得同而異也。今無如彼諦智故。無
可論同。既無可論同。復有何可論異也。既無可論同
異。故餘一切法無可論同。既無可論同。復有何可論
異也。今永其異無之可異。求其同不成。即無同之可
同。故智同出同者。同二諦未曾同。令我若為同異。出
異者。異二諦未曾異。異義既不成。令我何所異也。若
言即道理同異汝同異義得成者。可論令我與汝同。
令我與汝異。汝同異既不成。令我何所同異。辨二智
亦類然也。今明無同之可同之。無異之可異。責汝諦
智既不成。有何同異也。又汝二諦體一體異。一異既
不成。故無二諦。二諦無故亦無諦智。故不須論諦智
同異也。今明二諦。是佛菩薩所行方便隨緣故說。如
華嚴等經所辨也。大經又云。世諦即第一義諦。但隨
順眾生說有二諦耳。十二門論亦云。因世諦故得第
一義諦。因第一義諦故得涅槃。以方便隨順說二諦
者。明凡夫隨業所感即世諦。今隨彼而說。故說非第
一義。第一義中無說無言。故如二諦中說之也。今明
二諦是因緣義。不可得其異。豈可論其一。不如龍光
宗執二體。開善等言一體。今是第一義世諦。世諦第
一義。即是說不說。不說說。不說不說。不可二不可一。
不如他云真異於俗。不說異說也。故一家云。如王宮
生。即是第一義世諦。後捨俗出家。即是世諦第一義。
故從初得道夜終至涅槃夜。凡有所說。無非二諦因
緣。故云常說中道也。大師云。如涅槃經辨三行。謂苦
行。樂行。不苦樂行。不苦不樂行者。即是佛菩薩所行
之道。不上不下。名為常行中道。中道是第一義諦。佛
菩薩能行中道故。得第一義諦。了第一義故。方得行
世諦。以了不二故。方能了二。既了二諦故能發生二
智。二乘既不行中道。故不得第一義諦。不得第一義
諦故。亦不識世諦。所以不二智。云何識境智。故言二
乘不識境智。故亦不得境智之名。凡夫故自無。故經
云。二乘不見不空。故不行中道。故不得第一義空也。
今明佛菩薩方便所行二諦如斯。故不同四家有二
諦二理等異不異等也。二乘既不行二諦故無二智。
無二智故無有般若。而成論師云。二乘與菩薩俱會
第一義。伹有中種種行行異者。斯即乖經。亦不識經
中義也。

問權智與方便智。是一是異。若通而為謂一。何者無
非方便並是假名故。若無差別差別即異故。一家判
實方便智。即長而廣。權得短而狹。若從王宮生至雙
林一化始終名為方便智。於方便中。抽取一枝用。一
時暫示轉變種種異事。如芥子貯須彌。室苞覆像等。
婬女酒肆等。此是即權用。用竟即癈。故短而狹。故名
權智也。故大師開三種二智。一有實方便有權方便。
二有方便實有權實。三有方便權有實權。六種二故
也。問若為是實方便。復云何權方便耶。答師云。實方
便。如向長而廣。即是實方便。亦是權方便。是聲聞方
便也。權方便者。即是向於長廣方便中。抽一枝權用。
此皆是權示。一方便用。此方便即短。亦得言如前權
實並是菩薩作方便。故言權方便也。故是實方便此
即廣長。權方便短狹也。問若為是方便權實耶。答即
如王宮。雖生不起。雙林滅而無失。此即無始無終。無
生無滅。法相常爾。即是方便實。此亦長廣也。權實者。
如二乘人斷煩惱所得智慧。即是權實。何以故。二乘
人斷煩惱所得智慧實。未是實智。但權時落其所得
為實。故名為權實。亦即是實權。何以故。落此為實即是
權。作此說者。豈非實權耶。只此二乘人所有方便。亦
即是權方便。權時落之為方便也。又只佛今斷煩惱
所有智慧。亦是權實也。何以故爾。佛本來離四句百
非。而為眾生脩證得故。所得智慧落為實智。此亦是
權詺其實知。故是權實也。問何者實權。及方便權耶。
答方便權即是向權方便。還是向方便中。抽一權用。
即是方便權也。實權者即是向權實。還是實智中。抽
一斷除用。如佛斷煩惱所有智。此是實智中抽一權
用。故名為實權也。

問可得言詮實慧一用。只就方便慧中有權實不。答
亦具如向方便權中權爾。暫用即是權。只此權即非
權。豈非實。此權實並就方便中有也。何以故。向辨實
慧。只王宮生不生乃至雙林滅即非滅。即是實慧。何
妨權非權。即是實慧耶。大師或時開二種二智。一者
是實方便二慧。二者權實二智也。若實慧與方便慧。
即就大品經意。若權實二智。是就淨名經意。大品經
是平道用故。正辨實慧與方便慧。淨名經為一時為
時眾故。當時善巧之用種種無所不為。以是義故。淨
名經正辨權實二智也。故法師結會云。所言權實者
名聲聞。若智若斷。皆是菩薩無生法忍故。聲聞無別
有實智。並是權化。故言權實也。所言方便實者。是當
體得名也。權實者背上􂳎得名。非當體得名也。實方
便與權方便者。理實是菩薩方便也。若權方便是聲
開方便亦得。是背上得名也。故實方便者是菩薩實
方便慧。故言實方便也。權方便者亦如上權實。並是
菩薩權作方便。故言權方便也。方便權與實權者。並
是菩薩方便權與實權也。所言方便權者。此即是菩
薩方便慧上善巧之用。如維摩經所辨。菩薩種種無
所不為。故言方便權也。所言實者。即是於真實上更
起用。故言實權。亦是上用也。若方便權者。是實方便
真上善巧之用。故方便。謂實長權則短也。若實權者。
是即對實知明權智。故諸經云權實二智也。又有四
種二真。何者。一方便實真。二實方便真。此兩句即是
體也。三實權。四方便權。此二句是用也。所言實方便
與方便實是體者。菩薩一化始終並是菩薩方便。故
言方便。對用故名為體也。所言寶權與方便權是用
者。於方便真上更起之用。於實真上更起之用。故言
是用也。方便真上更起權用是菩薩知也。於實真上
更起權用者。是聲聞知也。菩薩於實真上權作二乘
之用故言實權也。此亦如前實權也。論師宗有漸頓
徧三種教不同。今就漸教有四時與五時教。辨二智
義。白琰師云。鹿苑即前說人天之教。此時未正轉法
輪置與不取起。自鹿苑迄于雙林。既有四時法輪。故
就此明二智也。一實智。二權智也。第一時先小乘二
智。若依毗曇宗會四實理以為實智。俗諦之解及等
智等皆為權智也。論意明之。能照真空。以為實智。照
四諦理。一切俗境皆為權智。對境說智。理應如之。立
二智之說不必一同。對境立教多種。如以能照功為
實智化物之功皆為權智等也。開善五時意祖同耳。
第二時說大乘二智。取冥心真境。以為實智。涉有化
人為權智。並淨名思益首楞嚴等經。略同與五時般
若為宗也。開善意以照真為實智。照俗為權智。與俗
十化物說法應變神通皆為權智攝。故權智有多種
也。第三時說同歸教二智。謂智歸一以為實智。分別
說三。以為權智。又照壽量長以為實智。照諸應身能
權智也。開善云。以照空為實。照有是權智。本是定林
寺榮法師義。後諸法師云。褒貶教。以備鑒空有一切
智為實。真轉變化物示現多方皆為權。何者。初數多
說有。般若教多明空。二乘捨有沈空。不能脩習種智。
故守住小道。菩薩具照萬境。則為實智。與能化度變
現不測故並有權實備明而智也。第四時說圓極二
智。照果以為實智。照生死諸法若俗若真皆為權智。
又以照本為實智。照迹為權智也。開善第四法華同
歸教。若依此宗照一乘之理。本來是一。今則無二無
三智。一因得一果。是實智。照方便接引。說三乘差別。
三因得三果為權智。若於佛果分權實者。照壽命長
遠無量為實智。應迹神通之力脩短之異為權。何者。
彼經言。開方便門示真實相也。天人經亦說意。聲聞
辟支佛者是佛方便。於今望昔則昔說三。是今一之
方便。今一是昔三之實相。則就一乘三乘開為權實
也。與一乘之果歸於佛地。佛地過於昔教壽不可盡。
於此復為實。應脩短皆是神通力。如是悉是權。此正
宗小教中所說如實智境之實。說法轉境之權。能通
有之也。第五時教。開善云常住究竟教。亦名一體三
寶教。故云大經宗。常住一體三寶。佛性宗致也。故亦
兩義。得權實二智也。一就佛果。以對因之照常住果。
是一實諦。知因中未真虗偽不停為權智。二就本迹
得權實。佛果妙本智此為實。應迹不現智此為權。與
常住果取正智為宗。若教中所說義通有諸餘義。而
權實分者。觀空為實。照有名權。以應現說法變動之
皆是權也。第二就頓教明權實者。開善等云。華嚴梵
網經等是頓之教。是實與自備有權實二智也。問頓
教具有二智者。為當取五時二智。偏取大經極教二
智耶。答彼云。涅槃明果大滅度為宗。厝除無常病故。
次第漸漸深至果為極。即佛果本地為實智。因中生
死應迹為權。若頓之教備明因果。因則十地等萬行。
果則涅槃是常。於一教中備有諸權實。可同四時。大
乘但自有不同。初教小乘故。如彼經云。舍利弗等五
百聲聞如聾如盲。不聞不見大乘大事也。與同五時
者。照真為實智。俗為權。同初教也。亦如般若說萬行
等。又菩薩行明德空有竝觀。即同般若淨名。與未必
盡同裒貶耳。得同歸一乘。與方便接引。則有法華權
實常住因果本迹之智。苞涅槃之權實。皆是菩薩道
故。是同佛華嚴也。第三明偏方教。亦名不定教。亦明
二智。與權實不定。一開善等云。或但明實。如枯樹經
說常。如偏為梵志說佛性為滅不斷。此則偏明實也。
或有偏明權假。如為毒龍說唯現佛影示是權迹也。
或一者備明權實。如夫人經云。一諦一依是真實。而
復明一乘及二乘五乘。是方便等即是權也。金光明
經中云。佛真法身為實。應物現形是權也。雖爾未必
以權實為宗。與有遠義也。舊相傳云。偏方教正意處
所偏從眾偏等為宗也。今大乘明義。並不同四時五
時三種說。非經說言。具如夢覺等義科中破也。開善
等云。實智者不空為義。以前境是真。稱實與智目。解
心名實知。權智者浮虗為義。前境是虗。稱虗與知故。
亦目心故名權智也。攝論師亦云。或依他性與分別
性與智名權智。如真實性與智名實知。或如三性與
智名為權智。如三無性而知。名為實知。或云如應化
而知名為權智。如法身而知名為實智。或二身智慧
為權智。真如法身智慧為實智。地論例此可類也。今
觀四家所執二智。多從境得名。故落二邊。境異於知。
知異於境。故無慧方便縛。無方便慧縛中也。今明由
慧方便由方便慧。乃謂有方便慧有慧方便解故。今
謂只佛性般若為二智之體。只二知即是般若佛性。
何事縛。何事解也。如諸佛身非真非應而有真應之
能。般若非權非實而有權實二能。今明曲隨從便之
能為權。若一化始終相通。以其昔為凡。初求佛道。至
雙林則長廣。故方便。但方便誰通。如見諦道前巳善
相亦名方便。又諸觀行並前後方便與正觀。而今方
便知者。釋迦初生。至金沙集。並是方便智也。

問大論云方便波羅蜜。唯菩薩有之。二乘則無此。何
方便耶。答一家解不同。一云無住建立一切法為方
便慧。此方便慧。通一切法中。而亡義為方便慧。別相
知一切法義名道慧種慧。若爾亡義則總是方便。別
相智義。道慧道種慧。一時義分異。如論師色是無常
法塵所收。青黃等義是五塵所收也。復須智之。如論
師義能智解是至亡。解是體。亡是用。義分異。今大乘
明義。亡是體。解是用。無分別而知一切境。若爾如幻
化人無分別義是亡。而非是不知境解是。如色等而
知解故解知也。如六度中。般若一度導五度。五度亡
前境。而亡知之異。今正法般若故亡一切法。而無所
不知。是六度等知。故論云方便智唯菩薩有。如六度
中般若。唯聖人得之異也。二云得正法般若之六度
等萬行。即是方便。六度等與方便。義分通別異耳。問
從王宮生乃至雙林滅並是方便慧。與得正法之方
便為一為異。答總別異也。王宮生雙林哉之方便即
長廣故異也。問脩行成佛是方便不。他明修行滿故。
得成佛則非方便。若佛菩薩應應化眾生脩行滿成
佛則是方便。今則不爾。成佛亦是方便。不成亦方便。
至論道行。未曾是成與不成也。又他云淺為深用。深
為淺用。皆是方便。若淺為淺用深為深用。此則非方
便。今明具有四句。並是方便。並非方便者。淺為深深
為淺既是方便。亦淺為淺深為深亦是方便。比論道
門未曾深淺。深淺並是方便。假令方便非方便。亦是
方便引接物故耳。並非方便者。未體語故。並是方便
者體語法相故。淺深不二故。淺得為深。深得為淺。並
是方便也。問淺云何得為深。答此淺深淺故。若淺非
深淺。則不成淺。既是深淺則無礙。故淺得為深。深得
為淺也。

問地攝兩論。成毗二家。既六度等行得為方便波羅
蜜不。答不得為方便。彼只得徧行六度。與偏三十七
十二行等。寧得是方便。故大品大如品云。六十菩薩
五百佛所行萬行。而不得入菩薩位。故授記不得。又
小般若經云。八百四千萬億那由他。承事無空過者。
而不得授記。於值燃燈佛。方得授記。大品經三歎品
亦然也。若爾彼四家云何得方便。而得云彼有所得
得方便也。問淨名經方便品云。方便意。其相云何。興
星大師開為四。若疾為疾亦非方便。若不疾為疾亦
非方便。若疾為不疾亦非方便。若不疾為不疾亦非
方便。世人意不疾為疾。疾為不疾。亦應是方便義。而
言非方便者。根師云本來正非是本來。故非方便。大
師復云。非疾非不疾。能疾能不疾。此乃是方便。非疾
非不疾。疾不疾此疾。此初緣弘道故方便。不來非不
來。來不來。來亦為緣。不來不來亦為緣。故是方便。故
淨名不來非不來。亦為緣不來。故是方便。寶積亦非
來非不來。而為緣來。故是方便也。大師云。此經文既
明現疾。即應云疾礙品。而稱方便品者。又云此是就
根本方便二智權巧現疾。從根本為名。故言方便品
也。問三乘初入中道時。必從方便入中道耶。答地攝
兩論成毗二家宗。必從方便入正觀。通而為證。亦有
得正觀。後脩方便也。今無依無得宗者。若通明方便。
義亦有之。若正法方便者得正法。後始得方便。解似
如論師等宗拔道等世諦解進不。即退不伏故得空
解後始得之。今正法云。方便則別。故於正法後得之
也。故大論云。方便波羅蜜唯菩薩有之也。

問云何偏行六度等耶。答一家云。未得正法般若之
萬行。並是徧行六度等行也。問若未得正法般若行
行。並是有所得者。都無無所得菩薩與二乘耶。答有。
何者。當教如教與憕故得假無所得。即是無所得二
乘菩薩也。問若爾地攝等四家。亦得徧行六度等行。
云何是有所得行耶。答彼境與智異解故。有所得行。
故大品經云。實際作證故有所得也。無所得二乘與
菩薩所憕由境。故知由智故境。境智不二而二憕故
假無所得也。故一家云。破性得假即是初門也。故有
兩種徧行。有得無得異也。

問既言無所得。云何徧行耶。答如前未得正法。故名
徧行。而如假而無所有解。故無所得。彼有二諦。理與
事等。落有所得。故中論最後兩品。明小乘無所得行
也。故論云巳知摩訶衍入第一義諦。云何聲聞行入
中道第一義諦。此論具明大小兩乘無所得行故。一
家制云。二十五品明大乘觀行。最後兩品。明小乘觀
行。約觀行明得無得者。一切萬法並得無得異。故思
益經。一切法正。一切法邪。即是大經。亦名甘露。亦名
毒藥意也。問無得六度三十七十二行等。未得正法。
故名為徧行者。無大小乘異耶。答有之。自行化他萬
行不行果故不乖大小兩乘也。

問大品經第一卷云。道慧道種慧一切智一切種智。
其相云何。答興皇大師云。道慧道種慧。是因中空有
兩智。一切智一切種智。是果地空有二智。如云權實。
猶是真應二身。然權實宜在因中。真應宜在果中也。
問此權實是智慧名。真應是身名。豈是相主當耶。答
大師云。汝五分法身是戒定慧解脫解脫智見等。云
何是身。若名五陰。豈言並色耶。故今只真應身。只是
真何是疑耶。又師釋云。道慧即是真空道故名為空
慧。道種慧即是有慧。知有中種別故。果地亦然。一切
智即是空智。知一切法皆一相無相。即是一切智。一
切種智即是有智也。又大論中釋有別意。得道真即
是總慧。明總知三乘及人天一切諸道。故名為道慧。
道種慧者即是別真。能歷別智三乘及人天一切諸
道種別不同。故名為道種智。果地亦然。一切知即是
總知一切。種智即別智。若作向空有。一往判道知者
只是實智。道種智只是權智。若總別明之小異。何以
故。總未必是空也。故二乘唯道慧。此則唯有總智。若
作空證。亦唯有空知。故大品經三慧品云。一切智即
是聲聞辟支佛智。

問何因中言道慧道種慧。若果則不爾也。答具道是
能通宜當於因也。言道慧即是智空道。言道種者即
是空有種別也。大師或時開為四句。一者開因果即
合境智也。二者開境智合因果也。三者境智與因果
俱開。四者境智與因果俱合也。開因果合境智者。即
是大品經云。因中開二慧。果中開二智也。因中二慧
者。道慧與道種慧也。道慧是空慧。道種慧是有慧也。
果中開二智者。一切智與一切種智也。一切智是空
智。一切種智是有智也。故道慧即是方便實慧。道種
慧即是實方便慧。因中二慧既如此。果中二智。亦爾。
故一切智即是方便實智。一切種智即是實方便智
也。何故因中與慧名。果中與智稱者。慧一往宜知而
巳故羸劣。如十力當相智。故因中與慧名也。智是決
斷達照勝用。如十力中是非智。故果中與智名也。此
經意不明境智。故言合境智也。開境智合因果者。即
指淨名經意。彼云無慧方便縛。有慧方便解。無方
便慧縛。有方便慧解。即是明菩薩二慧也。既辨能
照之智。即有所照之境。故言開境智也。而此經不辨
因果。故合因果也。因果與境智俱開者。即指大經云。
有因有因因。有果有果果。即開因果也。有因者是十
二因緣之境。有因因者即是所生之智。即是開境智。
故言俱開也。境智與因果合者。因是不果因。果是因
果。故不因非因。因果非果。故非因非果。合因果也。境
是智境故非境。智是境智故非智。故非境非智。即是
合境智義。所以言境智與因果俱合。此是一往結撮
語。故大品經意。非俱開因果。而開境智也。問境智義
為開佛性者。智諦義與諦智義。為開何物耶。答所以
辨智諦者。為開中實也。所以諦智者。為開般若也。如
地攝等。有得者言。智慧飜般若。故言般若即是智慧。
今謂不爾。般若非愚非智。所言智諦為開中實者。諦
是真諦中非智也。所以智諦為開中實者。諦是真俗。
中實非真俗。故名離非真非俗中實。故明真俗二諦。
故言智諦為開中實也。所言諦智者。為開般若。故言
諦智義為開般若。故中實是般若之異。故中實即是
般若。二諦是境智之異名。故二諦即是二智也。以是
義故中實即是般若。般若即是中實也。問菩薩稟佛
二諦。發生二智時。理教義。境智義。若為異耶。答若言
異者。空有是教。非空非有是理。何以故。空有表非空
非有故。空有是教。非空非有是理也。若言境智義識
空有故。名為實方便智。識有空故。名為方便實智。即
是教為境也。若了惟空有非空有者。即是非權非實。
名為正觀。亦得言名中發於觀。觀發於中也。問二諦
教理。二諦境發生二智。若為異耶。答異也。若言二諦
教為表理。轉教為理。若言轉教為理者。即是二諦境
發生二智也。何者。識有空故名方便實智。識空有故
有實方便智。非是二諦境轉為作二知也。二諦是能
發。二智是所發。二智是能照。二諦是所照。故智能為
境所。是即能所。境所為智。能是即所能。智所為境能。
是即所能。境能為智所。是即能所。故所能非能。能所
非所。非能非所。平等無二。故名為假中。雖然非能非
所。本來不二。而能而所。故名為中假也。大小兩教相
望者。小乘望大乘者。小乘二理轉為大乘教。大乘望
小乘者。轉教為小乘。理如半滿滿半意也。又教轉為
理。理轉為教意。即是有無為非有無。非有無為有無。
即是指教為理。指理為教。如斯之意。非地攝等四家
所行處也。

第二辨須彌入芥子。有兩重。一明應變義。二論入芥
子。

第一明應變。所言應變者。權智兩能有應有變。應則
赴感垂迹。變則神通轉境。以垂迹故隨同六道。示現
心形。隨機利物。以轉境故。脩短改變。巨海細相。大海
成蘇。須彌入芥。暫應變之功皆權智也。若法事相。皆
是權智之迹的。冥論其功。正法為本。有所得四家云。
實智為本也。應物轉境。由不二為能。亦得無緣慈悲
有其能。今論權真之用。則慈愍惻念。運此種道。種道
無方。遂慈悲之心施濟拔。種種應赴也。但應物轉境。
地攝等四家不同。一雲昊等諸法師云。應有法起。如
應化七珍及四大等法。或丈六佛身色形體也。二開
善云。應化同物止令人見。無而現有。無別法生。如杘
楪楪則非應。雖應為淨土及與佛耳。但慈善根力。於
法身上。能令見脩短。體實無有法也。三云或有法起
或無法起。隨物所宜。神力無礙。若須無起則能令無
起。若物須有起則能令有起者。智力能現。乃是不測。
化物無方不思議耳。此義似同地攝宗。彼宗唯識義。
心外無別境起之與不起。但是心所作起。此意不可
解。若無別境。即化道無用。自心作能化所化。何開顯
顛倒眾生。若言顛倒眾生為作增上緣者。增上緣本
約法明之。外說無有法。寧作解耶。今大乘無所得意。
既是因緣明義。故因緣起。何不起因緣空無故。何所
論記故。亦起不起故。起不妨不起。不起不妨起也。轉
變前境。亦釋不同有三說。一云果報恒爾。伹令應得
應度者見轉變。如大海之水魚龍所依。忽成蘇酪。以
濟飢者。但能令見。則使食之得飽。得度見之。其質如
本。無得異也。如鬼神飽食魚宍亦吐魚宍等。而人見
魚宍等。安在不失也。二云神力改變皆轉成體質故。
變土為金等。實成妙寶。以海水為酪。能濟長飢者。如
三相舉體實生實滅等。此解亦難。如論中破也。三云
備有兩義。或須改質。或須使令見。此意變取前二說。
故有質變。而質如本不異也。如一劫為七日。七日為
一劫。其義亦爾。隨其利益。則實得用。故海實成蘇。土
實為寶。若止令須見寶便有利益。亦能令見。故方便
自在。開善同此說也。今大乘明義。如大小般若經中
說。無為法中而有差別。亦如佛藏經云。無名相中假
名說法。故云變不住變。言不變不住不變。不住變說
變。不住不變說不變。說變為不變。說不變為變。變不
變。不變變。假名因緣變不變故。雖變不失不變。雖不
變不失變。故假名因緣言起應法。不失應法。不起應
法。不起不失。應法起。故經言變為蘇酪。其相如本不
異。輕舉遠到。亦本不異。一劫為七日。七日為一劫等。
類然也。若州學龍樹之風。誰信誰解可證。是牛馬前
彈琴不異也。

第二明須彌入芥子義。所言須彌入芥子義者。此山
高廣。而能令見。或入或不入。皆隨應者所宜。芥子不
大。而納高山。須彌不小。能入芥子。可謂力之妙不思
議解脫矣。若改山令小。開芥子便大。自能然。但不令
大。不令小。而能如此。是謂奇特。故不思議解脫也。問
若使物變其質。能入義可解。而須難之。若須彌入芥
子。鳥雀吞此芥子。鳥應食須彌。食須彌而飛行。如其
不食。信知非實入芥子中也。今謂有二能。一神力
故。鳥子吞芥子。而不能飛行。二神力能飛行也。又從
來舊說不同有三家。一云直神力令其得見入。如重
病者眼見過去父母。此二親力。亦無來去處。而鬼神
力令其得見也。二云亦神力令見須彌入芥子。其實
不入。如人從牛尾至背上騎度頭上。而傍見人入牛
尾。從腹裏度出口中也。三云實入芥子內中。須彌如
此高大。芥子雖小。而能容。芥子亦不令大。須彌亦不
令小。而神力入故。名不思議。郭僕取他人好馬。與富
家人父母。令入唾中。亦野猴牽車入塚墓中也。又開
善等論師。釋延促劫數。若實延七日為一劫。此人經
一劫。不見其宗親。若促一切為七日。則一劫之事在
七日之中。如燈明佛說法華經六十小劫。說法之後。
不見眷屬。眷屬久死亡。而不爾。則知非實促耶。彼舊
答有兩義。若神力則山變入芥子業行。則山相如本。
若於神力。則七日實延為一劫。一劫實促為七日。又
以七日之促能入在一劫之長。能以一劫之賖入在
七日之短。業行果報。猶是七日。亦猶是一劫也。若說
法華座六十小劫。則長在促時中。約兩法延促久得
而說也。若神力實以山入芥子。以劫為七日。答於行
業果報。則山不入芥子。劫不曾促。鳥雀猶是果報義
中無吞山也。眷屬一報之生非得廣者。還知七日而
巳。於彼不曾延促之也。問七日遂延成一劫。則此七
日遂長。非復七日。異人豈得更見之耶。如坐斧柯爛
者還家巳亡眷屬。又神力延為百年百年遂長。非百
年則別有神力之時節為一劫。若百年遂不長。何<img:>
延百年。則果報神力有長短兩時。並如淨穢二質同
處耶。答時脩短亦能相入。不復論。此但就延促之時。
實成一劫。此促遂長。終是神力令促為長。於此義非
短經於無量長也。若任果報。唯應百年。若延之遂長。
則不見家。如坐斧。何者也。或作百年之解。如一坐六
十小劫。謂如食頃。長作促解也。自復神力實使成一
劫。而果報猶百年。恒自延長。恒自報促。兩義不妨。乃
是神力異也。而彼云。其相如抽綿令長。如牽白糖申
縮。則如蚯蚓縮也。問日月延與不延。便應兩義。則有
長短二時耶。答靈根寺令正云。唯一體一時。遂義亦
兩時也。問神力延果報。則長果報。亦應制神力便短。
若各自竝論。則神力與果報。俱不可思議。其理應歒
敵則應相制。答兩種皆不可思議。故各自有長有短。
又有一釋云。果報神力皆不可思議。但徧就延義邊。
脩短自在。皆由神力。使其實長短脩有之一劫。當其
長時猶能令短。尚是百年。則見脩短自在皆神力也。
如實移世界。復使不移。如經中說。即皆神力也。故不
思議品云。又菩薩以一佛土眾生。置之右掌。飛到十
方遍亦一切。而不動本處。此即移而不動也。問本自
百年。豈是神力使爾耶。答神力令短者為長。長則非
復百年。若復其短即令長者。短亦莫非神力也。又神
力與果報。兩義明之者。則就他人非得度者見。其猶
百年或七日耳。若得度者。乃得無量年。延其果報故
久也。若反受復欲交促。還以長為短也。出入延促雖
種種釋。而彼義宗有世諦法體異無而有故。不合大
乘無所得經論意。地論師云。大無大相。小無小相。故
小能容大。亦是有箇大法體與小法體。云何相容。終
妨大乘無得之經論。攝論師宗法師云。分別性入解
也。今謂亦不然。心作入解。實無有入者亦無有大小
相。何所冷入不入與大小相也。依他性有法體故如
假相。觀入實無所入。依他性法不入故也。今大乘意
言大小為二。非大非小。大小不二。不二故一。一是假
一。不一故異。異是假異。以假一故。一是不一一。異是
假異故。異是不異異也。異是不異異。異是一異也。一
是不一一。一是異一也。一是異一。而不失異。異是一
異。而不失一。故入出為二。不入不出。出入不二。不二
故入。入是假入。非入故出出。是假出。以假入故入。是
不入入。出是假出故出。是不出出也。出是不出出。出
是入出。入是不入入。入是出入也。入是出入故。入不
失出。出是入出故不失入。故入不妨於出。出不妨於
入。入出出入。故經云。一無量無量一。即是一身無量
身。無量身一身。類此而言申縮賖促。同質異質。淨穢
大小內外。並是一意也。如居士經不思議品云。菩薩
以一佛土眾生。置之右掌。飛倒十方遍示一切。而不
動本處。又如海水變為蘇酪等。而其相如本不異。若
如地攝兩論成毗二家。有世諦虗妄法體。豈得如斯
耶。大乘明義。如空中織羅虗裏織紋。故一不失無量。
無量不失一等也。故興皇大師。開六種簡異他。一巨
細相容。二脩短改變延促。三以空為有以有為空亦
如一異可知。四以心為非心非心為心。亦例之。五一
為無量無量為一亦如前。六能有所改火為水。水為
火等也。此六種意。若見前大小出入開合散束之意。
不須一一釋。但有得家難見。所以一一釋也。

第一明須彌入芥子有兩。一明須彌入芥子。二明不
可思義。一明須彌入芥子。前第一意。須彌之大芥子
之小。異不可令相容。而菩薩神力能令緣見入。令其
作入解。故經云。唯應度者。乃能見之。此令應度緣
入解耳。今難汝言不能令須彌實入芥子。菩薩則𨷂大
入小能義。言實不入而能令緣見入者。亦應菩薩能
山壁直過。伹令緣見過。實不能通入三惡道化亦應
爾也。次師云從背上度實不入腹度者。亦𨷂能入與
令見入義也。第三師云。我具三義。一神力令其見入。
二復背上度與令其見入。三實入芥子。如牽車入塚
等也。今只雞芥子之小須彌之大。實有兩法躰。若為
論其八耶。彼師云。此是諸上地菩薩不思議事。下地
菩薩與凡夫所不能度量也。今更難。汝若言不能量
事。何但此事不可思議。萬事並不可思議。而因果之
道甚深。乃至解成相即金心後成佛。乃至轉凡為聖。
此亦是甚深事。那得漫分別耶。又地論師云。大無大
相。小無小相。所以得入。此不可解。汝論巨細相容。既
言大無大相誰入小。又無小相誰能容耶。攝論云。我
唯識義能入小也。此亦難解。終是前三種釋中第一
意也。實不入而令入解。汝實無前別境。而亂識入出
解。故心外無別境者。亦如前難。𨷂於有別境義。若爾
有何眾生可度。汝自可度故。則別有眾生入道義也。
今一家意大是小大。小是大小。既是因緣大小。何意
不能相容。小大復何故不入大小。大小大小。故無相
礙。雖大小相容入。而不失大小。猶如云色色即是空
空即是色。而不相失也。又無名相中假名詺入得者。
何不假名詺出。若詺入而不得詺出者。亦不得詺入。
既得入者。亦得名出者。故種種得詺無所𨷂少。故經
云一中解無量無量中解一。如是辱轉生非真家智
者無所畏也。問如前人難云。須彌入芥子。火燒芥子。
須彌亦應被燒。鳥食芥子。須彌亦鳥所食。答無所得
無迹須彌芥子者。鳥亦是無迹之鳥。無迹之食故。具
論四句五句並得之。但隨俗有便有不便。逐轉倒所
解有得不得明之也。故須彌雖入芥子。而其中眾生
不覺不知。亦復不迮。故經云時眾見燒。淨土不毀也。
問菩薩何不局須彌開芥子使入耶。答如前具有四
句五句。亦有能有此權用但非是巨細相容權此屬
故變權也。二明思議不思議一切諸法無非不思議
也。問大能入小是不可思議小入大非是不可思議
不。答如經云色不思議受想行識亦不思議。乃至薩
婆若不思議。得有此義。而今明小能入大。物理常然。
世俗所知。故非不思議。大能入小。則奇特非常可解。
故是不思議耳。問小入大悲是不思議者。則應大得
待小小應不待大耶。答待因緣誰通。不思議則別也。
問只今大小小大。既是因緣。只是因緣。是因緣法。豈
非不思議耶。答若以大小因緣法甚深。並是不思議。
如前。但反常所解故。開思議不思議。異於通義也。問
經云不思議解脫者。解脫與不思議為一為異。答不
思議是解脫。解脫是不思議。而無別。中說別者。菩薩
心慮洗盡。畢竟淨如。幻人所行。名為解脫。此解脫非
下地與二乘度量所行得。故不思議。即是不思慮也。
若爾雖無別異。義分之。由解脫故。不思議也。但釋不
思議不同。一什法師云亦名三昧。亦名神足。或令脩
短改度。或巨細相容。變化隨意。於法自在解脫於閑
故名解脫。能者能然物不知所以故曰不思議。亦云
法身大士念則隨應不入定然後能也。心得自在不
為。不所縛故曰解脫也。二肇法師云。漸遠幽深。二乘
不能惻。不思議也。縱任無礙。塵累不能拘。解脫也。此
經自始于淨土。終于法供養。其中所明。雖然。其不思
議解脫一也。三竺道生師。亦云巍道生。亦云道生法
師。此師釋不同。一云長安生肇之生。彼亂之時避難
來愓州也。二云八之生弟子同名生此生也。法師云。
或止形跡心不必然。故復言其解脫更一名不思議
者。凡有二種。一曰理空無非或情所𠷰。二曰神寄非
淺識所量。若躰夫空理則說思議之或。或既脫矣。則
所為難惻也。法師云。或正形心不必然故。釋不同。一
云或是不定之辭或也。二云迷之或也。四逕山遠公
弟子曇說師云。不思識有二種。一於思慮慮不能慮。
二會於人不思不慮。七住以下要解思慮解而得非
至極。七地以上窮理盡性。解方無滯。事無不了。道無
不極。自照我慮應不以情。所謂不思議也。五巖法師
云。菩薩無心應為物有說。眾生但覩其教。莫惻所由。
故名所說為不思議。說而無心故不礙於有。雖無心
而能說。故不礙於無。有無所不能累。故名之為解脫。
故名不思議解脫也。六騁師云菩薩得般若方便故。
躰惟諸法因緣假名。假說有不在有。假說無不在無。
雖說有無。有無是無相也。故般若經云。譬如幻師於
四衢道中。化作幻人化也。毗摩羅經云。譬如幻化人。
為幻化人。說法。當達是意故不思議也。七曰琰師云。
八地菩薩有內有外。內外不思而應。不議而作。外則
二乘下地不能惻度。故名不思議也。問云何二乘下
地不能惻量。答如數人云。三度。一根度。謂下根度謂
下根不知上根。二地度。謂下地不能惻上地。如初禪
不知二禪等。三人度。不果不知上果。今二乘不能屈
菩薩故名不思議。然此三度。猶是上絕下地意也。今
明。一下地不能思量上地所為事。故名不思議。二菩
薩神通運變巨細相容。何以言之。假為不思議也。攝
山師住持超稱之美為不思議。故淨名經下文言有
解脫名不思議也。今謂菩薩得般若方便所為之事。
非以四句五句所得。如騁師意。而有二。一下地不能
思上地所為事。故名不思議。二菩薩通運變巨細相
容。何以言之。假為不思議也。問何位菩薩為是不思
議。答解不同。一什肇二師云。七住菩薩所作。有不思
議。空有並觀。下地未能故也。二招提光宅兩師云。八
地巳上方能真俗竝照。名不思議。七地學竝不恒也。
三開善師云。七地分三忍。下忍失中不失而竝觀上
忍能竝觀也。四虗昧小亮師云。初地巳能竝觀。不為
二乘之所𠷰度名不思議也。今大乘明義。從初發心
巳上。能空有竝觀。所以得竝觀者。為證正法觀故竝
觀。故名為不思議。故大經第三十四卷云。發心畢竟
二不別。如是二心先心難。自未得度先度他。是故我
𥝓初發心。故初發心菩薩識有則知空。有是空有故。
識空則知有。空是有空。故初心能竝未明。後心並巳
得就。明晦不同異耳。有經文則用。無文便捨也。問約
何法論不思議。答解不同。肇師云。統萬行中則以權
智為主。樹德之本則六度為根。濟蒙之或則慈悲為
首。宗極則不二為言斯不思議本也。如借座登王清
飯香室包像接大千。並是不思議之迹。幽開難啟聖
應不同。非本無以垂迹。非迹無以雖本。本迹雖殊不
思議一也。諸法師云。觀肇師意。通明境知理教皆名
不思議也。生師意亦舉境智明之也。如招提意。權智
是不思議。而二智並德不思議也。問權可是不思議
耶。彼答空解導有解。空解為有解之本。故名並是不
思議也。今大乘明義有通有別。通而為論。一切理教
境智空有。並是不思議。故大品經云。色不思議乃至
識受想行薩婆若不思議。別有三種。一如肇師等云。
下地不解惻。二任運行。三如大品云。色乃至薩婆若
通明也。又約有得與無得。判思議不思議。問云何有
得可思議無得不思議也。答師云且傍淨名經明之。
無所得絕有所得境界。故無所得。是不可思議。故居士
經下文。具破有得之大有得之小。故五百聲聞與八
千菩薩。並皆被呵。故不得之。若因若果境智等並不
來故落理外性。故有所所得可思議。無所德名不可
思議也。今就無所得中有三義。一教。二境。三智。三種
並是不可思議。教不可思議者。如題云維摩詰所說
也。智者聖智能智聖所智。是聖境故。二智為能說。二
諦是所說。此之行說事理相稱。故如行而說。說聖所
行。如說而行。行聖所說。聖智是能智。聖境是所智。能
智之智。既是不思議。所智之境。亦是不思議也。問何
故聖智聖境並是不思議耶。答地攝兩論成毗二家。
從多而明之。境是凡夫聖同行。但智有異。如凡夫亦
行青黃等之境。而有執着。聖人亦行青黃等境。而不
着。境是可思議。智是不思議也。今明人之智。既不與
凡夫二乘共智故。是不思議也。境亦是不與凡夫二
乘共故。境智並不思說。正由般若方便故耳。問何以
得知境亦不與凡夫二乘共耶。答如華嚴經十地文
言。諸佛聖主道。微妙甚難知。非思量境界。唯智者所
行處也。仁王經云。凡夫六識麤故得麤六塵。聖人六
識妙故得妙六塵也。故大品經云。一切諸法悉不思
議也。大論亦云凡夫見<img:>漫證。聖人假名誰行也。問
何意境智。俱不思議耶。答因緣境智故。並是無得無
礙故。指智為境。指境為智。指境為智。智說是不思議。
指智為境。境豈可思議耶。指境為智。聖說有智。指智
為境聖則有境。前四家既不指智為境。非唯無智。即
亦無境。俱是轉倒。出緣之心所緣之法。皆悉不成也。
有得家所明。凡聖共行一境義。彼宗五住地煩惱。煩
惱潤成業牙。感得世諦。今行滿得斷五住地。或盡則
業隨壞。業與煩惱既壞世諦即斷。既無世諦。亦無真
諦。所以然者。以世諦即體不可得為真諦。既無世諦。
寧有真諦。是則二諦俱失。二諦既無。亦二智云何有。
佛照二諦耶。假令窮急云。雖無世諦而有真諦者。則
孤真獨在。如地論人云。獨真如。若爾便是無俗之真
如。離色有空。而經云。離色無空無色。云何有獨存之
真如耶。又論師云。有世諦者扸有盡為不盡。解不同。
一云不盡借空破人空也。二云扸盡。此解如大論所
破。若扸也世諦遂盡。則失世諦。既失世諦。云何有真
諦。假令云失真諦後方脩世諸者。則是持空為有也。
若言扸世諦不盡。則無人見空。汝假今借空破世諦
入空。汝終有世諦。寧得見空。故便無真諦。故相傳云。
自古至今。無人能釋了了可解者也。唯見南澗仙師
云。成有緣假者際空。際空者緣空。緣空者際空。無窮
者有窮。際空者緣。假窮者成無窮也。今明此釋猶未
免上責。汝言緣假際空。猶是有窮。際空緣假猶是無
窮過也。大乘明義。菩薩初發心即學無所得。即空有
所得有與無得。無得之有無二諦。學之得佛時方淨。
於地攝等四家有無故彼有與無並鄣般若故。學般
若時不行四家有之無。故躰<img:>諸法。有是不有之有。
無是不無之無。得入非有非無。方便假名有無。故得
佛時。始得具足因緣二諦也。又對他明四句。並是不
可思議。他云有一句。無一句。亦有亦無一句。此三句
是不可思議。第四非有非無句。言語道斷心行處滅。
方是不可思議。攝論師云。第九識名言所不及。故言
語道斷。想所不及。故心行處哉。故第九識不可識。又
諸進云四句。並是可思議。離四句百非。方是不思議
也。今謂不然。汝言第四句是真諦與第九識。破俗入
真。息妄顯真。如議終是一邊一物云何是不可思議。
故翻攝論三藏法師。識義明意。阿摩羅者。正番無垢
無垢有二種。一者此議雖在眾生煩惱身中。不為煩
惱垢累所染。二者名言想識所不及。若爾豈非一物。
十地觀所證境可言非一邊耶。故大師呵云。有所得
人。如斷頭脚折。學問人好言。我四諦璃亦離四句有
非真諦與真如。亦離四句百非。故同三論宗也。汝宗
安理明百非。且息妄顯真。破俗入真等。寧得同宗耶。
今明三句四句。在四句內之。出四句外。並皆不成不
思議。三句與四句。並是因緣無蹤迹。云何言三句是
不可思議。在四句出四句。求之不可得。寧言可得與
不可得。故中論理般品云。從因緣品巳來。推求諸法
有無。無無亦無。乃至非有非無亦無。若爾可得判云
是思議是可不思議耶。彼等雖言在四句不在四句。
終是有所得。故並是可思議也。故興皇大師常言。決
得初章度之初章之言他有有可有無可無有有自
有無無自無故有住有無無住無中。若爾分言思議
與不思議耶。今依論並得破。彼四家所明四句與不
四句。破洗方顯不思議。故一家云。非四非不四。故有
四不四。並是不思議。所以然者。以指非四非不四。為
四不四。非不四既是不思議。四與不四。豈可思議。若
言四是四不四是不四。可言可思議也。今明指四為
不四。指不四為四因緣四不四等如幻無依得無無
所得。云何是思議。故大品經句義品云。如鳥飛空無
蹤迹。不可尋。無處所。菩薩句義亦復如是。若爾可得
論思議與不可思議耶。問不思議是因名果名。答不
思議豈是因果。復豈得非因果。若定是因果是思議。
又定非因果亦是可思議。故今明因果非因果思議
非思議。不思議。非不思議。方是不可思議也。一家云。
有怗義。非因而因。怗之名因。非果而果。帖名果。亦得
因果。又菩薩不思議名因。佛不思議名果。亦有之。至
論道門。何曾是因是是果是思議是不思議也。

第二明長短奢促義。若解須彌入芥子。即自解長
短等五種義。佛菩薩神力。能延一念為百劫。能促百
劫為一日。四家釋意。如芥子義中說。今明如食須經
六十劫。此即是奢促長短。須識因緣假名長短無定
相。無往不得故爾耳。雖爾若正破顛倒時則不得道。
不離顛倒別有不顛倒。則應云顛倒異不顛倒。若使
顛倒消盡。何處離顛倒。別有不顛倒道理也。長短奢
促亦爾。長短是所運。權智是能故。能能所異亦是不
異異也。然長短更無定相。只長而短短而長。於覺者
長而短。於夢者短而長者。為定是長。為定是短。於夢
是長。於覺常短。舉譬如此。今延促長短亦爾。只以
長為短。於短者常見短。以短為長。於長者常見長
正短為長。只是以短為長壽。以長為短短者見短。
此只是現見見現耳。何故然<img:>人夢覺故。若就凡
夫二乘有了不了也。問云何言謂如食頃。即是現見
也。宛然能令此見。長亦能令短。然實不短。令緣見短。
亦是一能也。問今促長為短。延短令長者。為當促其
果報所得之長。延其果報之短令長。為當別有長短
延促耶。若促其果報所得之長令短。如八萬劫壽令
促成一念。豈不令其短壽延令長壽也。更問汝促長
短者。此緣宜見短。令促長為短。令其見短。乃好脫復
有緣須見長者。汝為當即取向被促成短之者作長。
令須長緣見長。為當更別有長令須長緣見長耶。若
還取向被促者令緣見長者。則應不被促。既巳被促
成短。云何復令作長令被緣見長耶。答菩薩神力何
所不為。只被促令長。長者局令促。長者長。短者短。不
定為寄特也。須彌入芥子亦爾。緣令應見須彌入芥
子。即令異入脫。復有為緣不須入芥子即令見不入。
只令向入者應見不入。入不入因緣。只是一須彌。恒
在外。如一音說法隨類各得解。只一口業既各各隨
所樂者。皆聞之。身與意二業。亦各各現之。三種境。一
一境亦現種種法門也。何以故然一家義宗說智為
境。說為智故。智既種種相。境亦得然故也。若別一須
彌不入。亦不是為寄特也。又如只一無量無量一。一
中解無量。無量中解一。只是一須彌。或在內或在外。
緣欲見內。常見在內。緣欲見外常見在外。內外因緣
故名不思議耳。今長短亦然。令長為短。緣恒見短。能
令短為長。緣常見長。於長為短。於短者為長。故名身
義。未必分身。一為多。多為一。此即是動身通亦是奇
特。而前者本相如故。㝡為奇特也。

第三明空為有有為空。此亦類前可尋也。如四家
明義。有與無各有法躰。不得有為空。空為有。今明言
有不住有。言空不住空。故詺有為空。詺空為有。故有
變為空。空變為有。離有無空。離空無有。空即是有。有
即是空。雖爾。得意言之。離有有離有有空離空有有。
此離是不離離故。離不失即。即不失離。開合隨意得。
但用時有便不便。必須有所以明之。又菩薩神力以
空為有為空。故普現觀音。變虗空。及與草樹等化眾
生如木柵變為空。令人得出柵獄。并壁鄣為空。或偷
三寶物去而處處山與不得去者。豈非空為有等也。
又如佛神力魔王頭上係蓮華。魔王不耐。便上天上。
猶還見花。如此處處求避猶見。無有得脫。又搦取虗
空猶如電光耳。不可得即瞋脚蹹地便如蹹空。即是
能令有為空。智空有無定相也。

第四明以心為非心非心為心。何者說心者頑。說
頑為心。故以心為非心。非心故經云。潮浪說苦空。樹
動明生滅無生滅也。他家即不得。彼境與智各法躰
有情與無情二見故也。問十一切入觀。神通變現。權
智轉變。三種。若有異耶。答不一不異。雖爾。若不二而
二明之。若論轉邊亦不具而三種異者。一十一切觀。
彼自見前境變異。而於他則不見。二若神通則通外
道及二乘。三若權變唯有菩薩可。故經云二乘雖能
變身滿虗空。而不令此大身入嶽塵身。故知無此權
智用也。問真身權變神通三事云何異耶。答若通義
亦不異也。而別義明之大異。若作真應<img:>則是本迹。
真是本。應是迹。從本垂跡。若是權實並既應用中明
之。權即是抽應中一用一時為如前云方便是一化
終明之。於方便中抽一用也。若是神通。亦就應中有
此用也。故神通則不齊應義。如外道及凡失盡得神
通。何必是應耶。問今不問凡夫神通。只就菩薩所有
神通及權用。若為異並是故實云何異耶。答神通則
直取其轉實不壅。故名為通。權即善巧適時宜。名為
權故。神通則對權即長。如面折外道轉易戲處。並是
權用。此非通也。問實大海水為蘇酪。鷲王皆得蘇酪
而魚等猶見是水迹遊行飯水如故。此亦如須彌入
芥子三義釋之。問魚所飯者。定是水定是蘇酪耶。答
亦飯水亦不飯水。如前三種解也。今大乘明義。亦如
須彌入芥子。菩薩神力能令鷲王實飲蘇酪。魚實得
飲水等。互不相妨也。

第五一身無量身。無量身一身。

此義若了前開合
束散。亦不須明之。但人恐未解故重辨之。華嚴經云。
一中解無量無量中解一。展轉生非實知者。無所畏
也。一從無量生。無量從一生。故言展轉生。一為無量
故。一非實。無量為一故無量非實。一無量非無量。無
量一則非一。是則非一非無量。知者解了故無所畏
也。若是愚者聞一無量非無量。聞無量一非一。便怖
畏也。今能一為無量。無量為一。即是權智巧能也。若
他人則離一為無量。離無量為一。一不開無量。無量
不開一。故若合則失無量。若離則一也。他攝兩論等
云。一是真如一也。無量者二義。一理起性萬用無量。
二於真如上起妄用也。論師云一是真諦。無量是世
諦。非一故也。今明不一不多。而一而多。故一為多。多
為一也。問若爾則不得開一為三念三歸一耶。答只
為一。不定一二故。三可為一。一可為三。故三一一三。
故言開一乘為三乘。會三歸一。道門則非一非三也。

第六明能所改實。一家判云。因果義㝡短。次境知
處中能所㝡長而廣也。論師云善惡果牙感得苦樂。
果即是相生故。因感前果生於後。即是前後因果。若
境智是一時因果也。汝生習兩因。必因前果後。如論
破。因既巳滅後果。何關因生果耶。若無而為果作因。
得言果從巳滅因起者。一果一切物生。亦是一因能
生一切果也。故今論因果約善惡。果牙相生。故㝡􂚩
局也。若境皮智一時因果者。若智未起。境亦未有。而
今能照智起。境即未起未有。云何一時。若是巳境發
令起智。亦非一時。若言境智一時起而相生者。此即
竝有。云何判云境生智一時因果如二角耶。亦復是
境一法。是智一法。有兩法。有所得境智。非生死境智
也。論師義四心前後相生。如識心實為想心。若舉躰
變。即失生滅。若舉體生滅。即失改實義。若半生滅半
實。則無有是處。具如論中破也。故彼四心並非佛菩
薩無所得四心也。彼義宗方便知照俗境。實智照真
境。故兩知便異。不相關故。方便知亦縛。實智亦縛。兩
真並縛。豈是方便解真解耶。故今境智相生處中也。
問一切法為智作境境義亦長云何處中。答生智義
亦長。而智是伹造境義。故言處中也。能所義最長而
廣。無非能所。前論因果與境智。並不能所。如無為亦
是所緣。虗空等能合。故能所長。如權智為能。蘇酪為
所也。今一家意就境智能所者。只境能名為智所。智
能名為境所。只境所是智能。只智能是境所。境所是
智能。所以說智及智處。皆名為般若也。若言境是頑
法法智是解法者。云何得言並名為般若。知能是境
所。是故說境及境所。背名為爾涅槃智母也。例如佛
諦知如行而說。名為知諦。如說而行名為諦知。今境
智之爾所照如所行。是境智所行。如所照。名為智境。
此意語據所行。則據能之不令其二故作此說耳。問
權實二智。並有鄣與悉有境生耶。答師解不同。一云
權智無別鄣。若有別鄣則有別境。何謂權實智有鄣
有境能斷伏也。今難若言權智無別鄣。亦應權智無
別脩習。亦應非智耶。且不能作權用為有鄣故。不能
得權用。未得時不能權用。今得罷能權用故。當智有
鄣。何故言無別鄣。若言無別境者。權智則無能所。有
能所則有境。權智是能所。實蘇酪為所也。二云權智
有鄣有境也。即難。有別鄣有別境者。與實智何異耶。
答釋不同。一云權智於我上起我。作如此事事則起
也。二若於水作蘇酪時。於水上起如色好。好則屬法
塵。色則五塵所收也。三云於當起蘇酪上生權智也。
鄣則不解起作不無明使為鄣也。今大乘明義。不二
而二明之。智既有兩鄣與境亦有二種也。問若爾正
取何物或耶。答如前三種釋也。問若爾同彼三釋耶。
答名同意異也。前三說性境智。或今明因緣三種鄣
境智故無蹤迹異彼也。問於三種上起為境者。於實
智何異耶。答三智必從他上起。即是背上智實智當
境而生智故異也。問若爾是佛境智耶。答一切盡是
也。問者未說所行是境不。答得是境也。問若爾非正。
境耶。答何意非也。非正境者。但境通一切處。非正智
所對照也。問向智未說所行是理不。答得是理也。問
若爾理是佛智境。不實相是佛境不。答是也。問向潛
謀蜜照所宜之根緣。是境不。答是境也。問佛所說名為
諦。此諦得是佛境不。答亦得也。但此據佛能說。此諦
不正名為境。而得是境者。佛教佛何容不解此教。既
是所解故便得是境也。問發者能發智則有智。若無
所照之緣。便應無智耶。答無也。何容無事有此智湛
湛如境也。問若爾一切境等是佛境者。緣亦應爾。諸
法皆得是緣境。何故言二諦教為緣智境耶。答言二
諦教是緣智境者。此據緣知。始生能發知之功。的是
二諦教。故名二諦教。為緣境。此言二諦教為境。此據
初為證此罷何種而非智境理亦是智境。纔是所解
纔是能發者。並是知境也。問境既對智。此智可解於
境。理既非境。非境非智。云何以此境智智非境非智
是境耶。答何妨非境非智之知知非境非智之境耶。
問若言非境非智之智。智非境非智之境者。便成境
智。何謂是理也。答非境非智。而詺是境。是智者。何妨
非境非智詺為非境非智之理。是所智之理境也。但
就理明境智無二明之。若境對明智者。正約假用明
之。須識此意也。復須識一家宗致。明二智俱如俱不
如。二智俱絕俱不絕。俱說俱不說。二智說行即是二
智俱如。行說即是俱不如。二智說行即是二俱絕。行
說即是二智俱不絕。二智既爾。二諦說不說。如不如。
絕不絕。例然也。又雖二智說只是一智說。二智不說
只是一智不說。所以爾者。實方便故。二智俱說。方便
實故二智俱不說。束此二智說即是一方便。豈非一
智說。束智不說只是一實。豈非一智不說。此方便是
一亦是二實。亦是一復是二也。次更轉二智說即是
二不說。即是不二也。論二不二即是不二也。說不說
如不如絕不絕也。若言非二非不二。則是不論說不
說。不論如不如。不論絕不絕也。問如此明二智及境
智二諦等。並何所以異於地攝等四家耶。答大有所
以。何者欲辨於地攝等論所不至處。亦是令其轉心
向無所得。不令住也。何者二諦即是兩教。此為欲開
道也。用境智為欲開佛性。二智為欲開般若即是非
至處。問彼並有三種。寧言非其至處。答彼只論假中
明之。復落納目。所以令其真非處向無所得無為。即
是大有所以也。問如仁王經與地經等云。七方便四
十四智。並應是智慧。若為攝二智耶。答仁王經云。七
方便者。一觀色二觀色集。三觀色滅。四觀色滅道。五
觀色味。六觀色過。七觀色出也。觀色者觀色果報苦
諦觀也。觀色集者因緣緣集諦觀也。觀色滅者。觀色
盡處。數滅無為滅諦觀也。觀色道者觀色對治漏漏
道道諦觀也。觀色味者。觀察前色生愛味也。觀色過
者觀察前色能生苦過也。觀色出者觀察前色能生
滅道也。就色觀中。若然諸法亦此七能與中假作方
便智。橫則為真假方便智。竪則為中作方便也。四十
四智者。如地經中說。亦成論引經明之也。此猶是前
七方便中初四門觀。就十二因緣。為此四觀生四十
四智差別。十二因緣次第相生。因果相屬。有十一對。
約此十一。從末尋本。逆以推之。先就老死對生為四
智。一觀老死苦。二觀老死集。三觀老死滅。四觀老死
滅道。次第逆推乃至行支。對前無明。亦例有此四智。
所謂觀行行集行滅及行滅道。無明望前更無集因。
所以不說。何故逆觀據果尋因順諦觀故是一種觀
門此亦是假觀也。七十七知也。如地經明之。又如成
論引經釋也。此觀亦具中假。亦可二諦假明也。七十
七智差別者。現在世中。生緣老死。不離生緣老死。十
一節中生兩智故。二十二智。過未二世亦然。故六十六
智也。此六十六智是法住智。是世諦智也。滅相觀者。
是泥洹智。橫則真智。竪則中觀也。從老死乃至無明
者。悉同然也。今窮其相。此智其中假此十二因緣淺
明之但假上明也。深則無明畢竟無生無哉即是中
也。而成論等但假上明之。不及中。復性有得也。今大
乘明意說則具中假觀也。約假明之。六十六智。就中
明之十一智。今中假明故七十七智也。問約三世開
六十六者。泥洹智亦應例。何故十一耶。答此差別無
差別明義。六十六是無差別。差別故六十六。十一是
差別故十一也。問別不別故十一者只應一智。那十
一耶。答實爾。而約十一故十一。如三種中也。前六十
六觀回生果住持不感名為法住智。小乘明義。故十
一觀智苦無常空無我等趣向涅槃名泥洹智。今大
乘論不然。若漸入明義。亦有此意。若直竪明之。正約
中明也。故通而論之。四十四七十七等智。三乘同觀。
亦得十一智。不同二乘。如成論等意。聲聞人等中有
利有鈍。四十四智是鈍人觀行。七十七智利人觀行。
何者四十四智。觀果由因。為觀易成。鈍人能作。故判
之為鈍。七十七智觀因生果。為觀難故約利人方能
故說也。今大乘意彼說意彼說並是假上觀。今則具
中假觀故異彼說。故地經意為利根菩薩說此因緣
法。因緣法中觀門無邊。廣如彼經弁因緣義也。問前
云現在世中生緣老死。有二集觀。一生緣老死。二不
離生緣老死。此二有何別。答傍毗婆娑并地經意云。
初是正觀。後是逆翻觀也。問何不從無明乃至老死。
先從老死至無明行因緣耶。答因緣法中有二種次
第。一順。二逆。從始終順次第。從終至是逆次第。觀法
多途不可定一也。又此法是聲聞觀法。聲聞人鈍根。
從來尋本。至觀易成故然矣。似如四諦觀門次第也。
問因緣相生無窮老死望攻何故不說緣生之義。答
實無窮相生。如地經云。老死攻作因義菩薩能作此
觀而不說者。有二義。一聲聞不堪聞故。二欲攝三世
法盡故。亦是教門一種說之也。又見成論文云。諸外
道人多迷因緣。或云冥性是眾生因。或說梵天等為
因故。佛為破彼執故。因作果實不虗。故說不離現在
世中生緣老死既有此二邊未同然終是三世法欲
盡故教門意耳。大乘意亦不無此意。伹意異如諸料
中說也。

第三明斷伏義。俱如十地金剛心夢覺三科中說。
今既開二智故。略爾明之。一家舊云。只是動執斷。即
是除諸見之根。何者皆以初章動定執令動。亦如前
科簡中說如不如。如說不說。不說二不二不二不二。
作如此動諸見心想等。即是名為伏也。斷者說言不
二二所以非二二不二非不二。非二非不二。即是斷
諸心想之根裁盡淨不在四句五句。故名為即也。離
不了則名為即。不了則名為伏。亦得言深即名即。淺
則名為伏。如云經論云。下下智即上上煩惱。上上知
即下下煩惱者。約假上相翻義論之。至論斷伏義。正
洗平心體。如幻化人。不行心想。不斷不伏。強名即也。
一家云雖言權實即是開般若。二諦亦然開一實。今
明二諦亦只是二智。何以故然只諦即是智。智推尋
是諦故。智說詺智為諦。其實無異。諦是智之異名。智
是諦之殊稱也。諦智既不異。所顯亦不異。故言二諦
顯一實權實開般若也。故今謂一實只是般若也。一
家明境智亦不異智權尋說相當便名為諦。緣稟諦
生解。即名為境諦。還以復是智。如是傳傳得也。次明
二智說二諦。智能而諦所。二諦說二智而智所也。問
若為二諦說二智耶。答二諦正詮辨於二智。即是諦
說智也。師有時云。因緣只是假。假名名。只是空耳。有
時云。一切不通。因緣何關空。空何關假名。如此皆不
通也。師有時云。無明為與般若相似。何者無明顛倒。
能作人天六道。無所有中宛然作有此力為大也。般
若力大者。能生剎利大家。能出生四果聖人。及辟支
佛菩薩佛。此此力大大也。問既言實錄無所有。云何
得有人天六道等耶。答只為須開此諦此即世諦故
有。若實錄無所有。故此言世諦非如四家有緣假之
理虗妄為世諦體。今謂假名字有名為世諦。無所有。
於世人顛倒者為有。於聖人妄有無所有也。問瓶衣
是因緣是假不。答如初章中巳說。今言如泥瓶即是
切相成是假。若瓶衣等無方假。假得是假。又諸法無
自性諸佛菩薩得諸法自在。假名詺。或以人為瓶。或
以衣為桎。此即是衣柱人瓶瓶人即是因緣是假也。
答別而為誰則是果之因。與果為因。得是因緣。非果
因。於果非是因緣也。問是因與非因。無果義一理。云
何因生果與非因不生果。答雖復言無。麻是油因緣
故生油。砂非油因緣。故不生也。問等是無義一種。何
故麻是因緣而砂非因緣耶。答麻雖言無義齊而是
有無。非是無無。砂無油是無故無也。一家雖言能所
最長。境智處中。因果最局。今更破令具齊。若言一切
皆能所者。今亦一切諸法皆因緣皆因緣只是果因。
豈有法而非因緣。若言因緣。<img:>攝法不盡。則應假名
攝法亦應不盡。既無非假名者。亦應無非因緣者。若
爾能所攝法。即既盡。因緣攝法何往不盡也。四若言
能所攝法盡者。亦應有非能非所。云何方能所攝盡
耶。若言唯有能所。無有非能非所者。則應唯有相待。
無有絕待耶。今謂一往能所攝不盡。二往三往則盡。
何者一往能所。唯攝能所。豈攝非能所。二者則盡者。
明非能非所。能非能。所非所。此巳復是能所。此能所
攝巳復得也。問此言非能非所。可猶是能所攝耶。若
言非能所非不能所。若為更能所攝耶。答此則應言
攝不攝。是菩薩有盡二種法門。有攝不攝。有盡不盡
法門。豈得令一向攝一向盡也。又一家舊云。權實二
智通因果。在因開佛性。在果則開涅槃。何者佛性名
為中道。在因權實顯非權非實。非權非實。即是中道。
中道即是佛性。即是權顯實佛性也。問二智得為牙
相知不。二智為自智不。答具如十地義中說。今更明
之。論師等釋不同。一龍光云。用反照故照一切智。一
切智即是所照。反照即是能照。復更有反照智知。此
反照知如是。更有反照。無窮反照也。二開善等云。即
照青知。反照青知。所以窂有非二乘所得也。三云一
大反照智。照一切智。更立小反照知。照大反照智。然
此小反照知。還為大反照知所照。此小反照智。唯能
照。大反照。大反照故大反照知則能照小反照知。復
能照一切知。此似教人四相義。此破如論中說也。今
大乘明義則不然。此能是所能。此所是能所。既是能
所離能無所。既是所能離所無能。無能故隨意反照
無得也。問方便智實智。牙得相知不。若便實智知方
非權非實可從起耶。故今明得非權非實而權也。問
他家計性權實汝也。今前以初章動。次則拔如云前
以定動。後則前拔汝今既言。假名諸法非實亦非假。
復用何物拔假耶。若言假有是有。此還是性實義。答
今明假有非有何須拔耶。問汝言假權實顯非權非
實之中道佛性。果地。亦顯非真非應。此之顯中道。亦
應云顯佛性。何故言顯涅槃耶。答涅槃猶是佛性之
異名耳。是故佛非因非果。以因名怙之。此正法則名
為正因。以果名帖之。則名為正果。更無別法。只是一
正。在因則以境智開正佛性。在果則寄知即與總別
此正果。此所顯即是正涅槃也。問白果果即是涅槃。
豈是用涅槃。開正涅槃耶。答佛性說有正。涅槃亦有
緣正。言用智即總別開涅槃。即是正涅槃果果即是
緣涅槃也。問白言非因非果。而因而果。此是緣性與
怙若為異耶。答若是怙雖是因果。此因果並正涅槃。
非因非果。而因而果。並是緣也。問既並有因果之名。
豈得判緣正耶。若不然。若是緣乃當以非因非果。正
性本。然緣性當體是因果非是怙故。名為因果。若是
正性當體實非是因果。強以因名怙名為因。故此因
正強以果名怙。此果則正也。問佛便則是實智方便
既照方便。云何名為實智。若方便智知實。則是方便
照實智。方便既照實實為方便智耶。今謂只以方便
為實。實為方便。既實為方便。既知實豈不知方便。只
以方便為實智。方便不妨知實。不如四家二智各別
著前難。亦是四家義宗權實等並可權可實不能得
有所顯。今明假名權實故。在因得顯非權非實。即是
顯於佛性。在果假名真應。故得顯非真非應定涅槃
也。故一家厈四家云。真應權實等皆是無首尾。屈頭
而起說無首尾。所以是有所得。漫污。故大師云。所說
所開等。皆須初章度之。他明權可權實可實。權可權
故不須實故權也。實可實不須權故。實不須實故權
則自權。不須權故。實此實是自實。如斯權實並自性
有所得也。今謂對此則應云。今權不可權。實不可實。
權不可權。須實故權。實不可實。須權故實。須實故權。
權不自權。須權故實。實不自實。權是實權。所以非權。
實是權實。所以非實。此則得從權實轉入非權非實。
此即亦得言以權實顯非權非實。所以得起權實。所
謂假權假實故。今謂有所對而起。故有首尾也。他四
家權實既可權實。不得從權實轉入非權非實也。既
不得從權實轉入非權非實。豈有性既須顯佛。便可
失可隱耶。答佛性實未曾隱。豈可顯。雖復隱之而不
失。顯之亦不得也。具如佛性義說。問如維摩經佛道
品云。非道為道。若為斷伏。答地接兩論成毗二家宗。
即三毒空真諦真如為道。何以故。彼宗虗妄與虗假
是一法。真如真諦自是無相理一法。雖相即明。義終
是理故不勉二見。今謂不然。道名通一切法佛道。乃
至地獄道。九十六種地水火風至香味觸等道。道未
曾有二。但舉佛乘道故名為佛道。若爾佛菩薩行諸
法。無非是道。此是權道權故於一切法皆道無非是
道也。若然體於一切法無二相。即是斷伏明味則為
斷伏也。一家明義。只道是道是無而義故及常合道。
通達佛道。道是能通為義。無而無壅乃名道。以故者
無礙無礙為而乃名道。如經云身子為女為身子。故
經云。女相無在。無不在。於此通達無而道彼經意皆
以常破病。通達佛道。破如地攝等四家。定內外尊卑
之病。明無定內之與尊卑即是無在不在是佛所說
也。經云。若有真。是非俱是。若無真則是非俱非。故言
無真則不成方便。有真則方便。如住貪瞋耶見等煩
惱。而殖眾德本。此非直貪瞋等非非者為非口殖眾
德本方便亦轉。非唯無慧。只方便亦不成也。若有真
者非唯是者為是。礙是既是道非亦是道。所以反常
非道然通達佛道。佛有此用。故名佛道。菩薩有此能
故名菩薩道。乃至地獄有此用名為地獄道等。地攝
諸家。是道不得非道。非道不得是道。故是非非俱非
也。非種為種。非番屬為屬。歡然也。又明思議權之與
實。皆為顯非思議非不思議。非權非實。不二義。亦是
淨名現疾之所由。文殊問疾之本意。現病問病。只為
顯此不二之正道也。然法門無量。如善財童子俱一
善知識怙得一法。得生起涅槃解。或凡聖等一切法
皆是法門。如淨名經不二法門。因二入不二。二為不
二之門。門則有開有閇。此約迷惟兩緣如諦為道門
緣。若迷教不能通達道此門。則閇緣。若了悟教此門
則開也。一家相傳約不二法門品中。開有兩意二文。
有三意。二文亦是三文也。所言二文者。一前淨名命
謂菩薩各各說所解。釋入不二法門。二者諸菩薩請
說不二真門也。所言兩者三十二菩薩說。淨名不說。
即是說不說二意也。三意者。一明三十二菩薩因二
入不二也。二文殊因二入不二。三淨名因無言入不
二也。言二文者三十二菩薩言說入不二。此是一文
也。文殊亦言說入不二。此是一文。故成兩文。淨名嘿
然無言。無現即無有文也。亦是三文者。二十二菩薩
說入不二一文也。文殊亦說入不二。復是一文。維摩
嘿然不說即有不說文故成三文也。初三十二菩薩
說。及淨名不說。中間文殊說不說。說則成前說成
及不說。說邊成前三十二菩薩說。不說邊即後淨名
不說也。亦得言三十二菩薩因二入不二。文殊因二
不二。入非二非不二。淨名因非二非不二。入非非二
非非不二也。此三意三轉。似如有淺深階級。然此意
相成。三十二菩薩因二入不二。成文殊因不二入非
二非不二。文殊非二非不二。成淨名非非二非非不
二。良由非非二非非不二故。有非二非不二。良由非
二非不二故。有二非二。如大經師子吼品云。若不因
非二非不二。豈得意一言二也。問三十一菩薩因二
入不二。可攝入不二法門品。文殊入非二非不二。淨
名入非非二非非不二。那攝入不二法門品相。答有
兩種勢。三十二菩薩此二不二。文殊是二不二非二
非不二。淨名是非二非不二。非非二非非不二故。皆
攝入不二故。皆攝入不二法門品也。又三種轉法。即
如二諦八不義中說。有破病意。有無窮轉勢。有舉淺
深門入中道正法義也。

二智義記卷一。
無依無得大乘四論玄義記卷第九

顯慶三年歲次戊午年十二月六日興輪寺學問
僧法安為　大皇及內殿故敬奉義章也。

無依無得大乘四論玄義記
均正　撰

第一三乘義。第二莊嚴義。第三三位義。三乘義有四
重。第一釋名。第二出體。第三廣料簡。第四明五乘。

所言三乘者。一聲聞乘。二辟支佛。三緣覺菩薩也。一
乘言明之不二而二論無差別差別。有二種次第。一
不二而二起用者。菩薩辟支佛聲聞。二以通收入不
二者。聲聞辟支佛菩薩也。聲聞者聞聲悟道故曰言
聲聞。故思益經第二卷云。因聲聞得解故名聲聞。若
爾以因得道也。辟支佛亦名辟支迦也。此云獨覺。所
以言獨覺者。出無佛之世。無師自覺。傍無法侶。下無
□□□□□□眾生也。亦云緣覺者。至覺悟因緣也。
至意者。偏明得道身不須師教。而能獨覺。觀因緣假
有不有有。假無不無無。應假理覺。觀覩樹木摧折冰
沫等須臾間滅無常苦空理。而覺悟。故名緣覺。獨是
因名。因時不須師教。亦得覺境名。即因緣境覺道果
名中乘無覺果道果覺也。大論云。辟支迦。亦言辟支
客。今謂彼因輕重音也。如摩訶迦葉等。辟支佛根性
人。故大經梵行品上卷云。於王舍城中百摩訶迦葉。
聞之說十二因緣。以無明乃至老死。即是觀因緣理
而得道悟。故名緣覺。此意迦葉若不值佛。應作獨覺。
而今值釋迦佛。聞具足說十二因緣悟道也。問此二
乘。亦得言悟道理耶。答得言悟假理。故大經陳如如
得須機文云應假理也。此理道望不二理終是教能
表也。如持攝成毗家宗。俗諦為應假理。真如等不得
應假理。今大乘宗並是應假理也。菩薩者具存音者。
經論不同。漸備經云。以為開士道。無量壽經上卷云。
十六正士。即是十六菩薩數也。十住論云。亦云菩提
根上道薩埵名深心。彼釋云。報果菩提故名菩提薩
埵也。彌天道安法師折疑論。亦開士故。舊斷梁時番
云有二家。一云菩提道。薩埵言心眾生。故名道心眾
生。二云菩提言薩埵言心人故言心人也。三云菩提
言道。薩埵名道士。取無量經□□□□□□□□提
言上道上智上覺開明也。薩名眾生。亦名為士。亦云
深心大心。道謂上道上智上覺。開悟眾生大明之士
通乘者。一家相傳云有三義。乘是入義。入是出義開
發釋名義。二當體釋名。乘是運出之義。三表理釋名。
乘是不二義。如諸料中釋也。

第二明出體。地攝兩論。成毗二家。相興通而為言。
乘通凡聖有漏無漏。故經云。舉手低頭。乃至童子戲。
皆巳成佛道等也。若爾數則四諦理解等興等知事
解等三乘體。成論宗亦空有兩慧為體。彼宗乘通道
諦。則別從假空巳上故別也。地攝兩論。大意略同彼
家宗從初地巳上真如相應。是真乘體。從第三十心
巳下。未攝相應故。非真如觀故。通今無依無得家則
不然。彼四家。雖作各各相。並是於三乘。今論所破。悉
是理能也。今謂不二而二。明中假者。正法為乘體。故
大品經乘乘品云。乘相大乘也。乘是何義。乘是運出
義。如般若能生一切。得無住為本。建一切行也。問般
若無二相。如大火聚。四面不可觸。亦如言無得。如因
果所得無有。無有處所。云何言運出耶。答強名如中
也。問如大品經有達品云。一切行強名苦能者。何必
俱中是名耶。答山家以來相傳云。有四種名。一中是
正名。二開假體望性有。為強名。故大品經二十四卷
有達品云。一切行但假名也。三非性有非性天。□□
□中名為施名中。實非中。強名中也。四如地攝兩論。
成毗二家。計有無等一切得施為有一切法非般若
用施作故施名為有無等。即是理解所破也。又二乘
興偏行菩薩解十信觀為體也。

第三廣料簡有四(第一無體四門料簡。第二明三乘。第三明乎乘至不至。第四廣雜料簡)。
一家相傳云。摩訶衍為大乘。有四義。一人法。二因果。
三出生收入。四能所也。言人法者。摩訶衍具含人法。
地攝等四家義宗摩訶衍。唯是不得是人法若然所
合論。亦是有人義。今謂不然。摩訶衍則通人法。為摩
訶衍故摩訶衍。人人者即是佛菩薩也。故十二門論
云。法佛大人之所乘故。故攝大也。亦云觀世音大勢
至文殊師利彌勒菩薩等之所乘故。稱為大。若爾道
非摩訶衍。□□□□□□者。謂六波羅蜜十八空等
即是摩訶衍法也。地攝等四家。問能御是人能所合
論人是乘那是當乘耶。今無依無得義宗則不然。前
言四種。並是般若用故。四種悉是無想不二故。假名
十須。不二而二故。種法無人。離人無法。離人無法。法
是人法。人是法人。故人法並乘體也。言因果者。地攝
等四家。正宗。乘唯是因。不通於果。如言乘涅槃船人生
死生羅睺等。於涅槃果中。神通用。非正因果乘也。今大
意則不然。摩訶衍因果。萬行即是因。萬德即是果。般
若是因法。涅槃是果法也。言出生收入者。菩薩因法化
是果人具足。摩訶衍出生一切法。凡所有一切無量
應善。乃至舉手低頭等眾具。皆以摩訶衍出生。此即
是出生義。又還收入一切眾善。若大若小。吐歸入摩
訶衍故。無依無法三乘並是般若所收。故大品經嘆
淨品云。無有一法不入法性者也。如眾流吐歸於大
海。故今收義。如百川歸於海也。言能所者。此能所義。
最通廣一切法也。如前釋四種摩訶衍。至論不關人
法因果等四種。但持人法名來取名為人法摩訶衍。
乃至能所等類然也。所以舉四種名者。正欲辨乘之
體用也。地攝兩論。成毗二家。大宗萬善為乘。離萬善
明之。正取空取真為乘之體。其政有中萬善等皆是
是莊嚴挍其非正乘體。所以然者。空真正能斷煩惱。
昇出運載義。若不能斷煩惱者。終不能出生死。故空
真為乘體。故彼列經云。等與諸子一寶車。即是此法
者。是人乘也。招提白琰師云。用決定菩提心為車。
而故來諸師多云。空真為乘體也。又釋牛義不同。如
龍光空法師云。正聚神通為義牛。而經云。白牛及􂳏
色鮮潔者。明此通此契內解清淨。故言白牛􂳏色鮮
潔也。若莊嚴興光宅云。白牛正辟無漏成也。前云空
無漏真為車。今改云以無漏真為牛者。彼秒釋云。以
兩義取至運出義。名為牛取至能載義為車也。光宅
又云。以佛真為車。彼列經云為聞佛知見故。乃至欲
令眾生令悟佛知見故。故知正佛真乘體也。今一家
作四發釋乘。具如前至。今更廣辨。人法一發。人即是
能乘。法即是所乘也。今通論般若中。出生三乘五教如
正因正果中出生因與因因果與果果也。今取能乘
之正人正佛與菩薩三乘人也。若通而辨之。三乘與五
乘人等亦法一切眾生並是能乘所乘者也。故大品
問乘品云。准當乘出者。此即是間能乘之人。次問所
乘之法者。皆亦通而論之。即是空有因果權實等。能
一比人是法人。法是人法。法不異人。人不異人法。離
法無人。離人無法。即布施持戒般若等。即是人。只人
即是法。法即是人。一往對地攝等四家有應假應妄
世諦中有異故明人法等不二也。故摩訶衍實云不
關人法因果等。但將因果來取人法。即具有因果。將
因取人。名為因人。將果名取名為人等有得四家義
宗乘義不得非人非法因果等得即真如與即真釋
之也。又釋因不同。一云乘正是果不存於因。傳云龍
意也。如井中水瓶取水也。故彼列夫人經云。究竟法
身名為一乘。故知乘義存果。又法華經云。為說佛真
故。諸佛興出於世。唯此一事實。餘二則非實。又云開
佛知見等。故知乘唯在果也。二云乘正在因。彼師還
引夫人法云。於法身上。更不復說一乘法事。既云於
法身上不談說一乘法事。故知乘在因不在果。正能越
在星屋樂正是以因起果。是故大品經云。聞以三果
生至薩婆若。故知乘要在因也。法行師多用此意
故言乘義運出釋也。三云乘通因果。因乘果至佛果。
果乘接因。因果不二。故攝為一乘。是故乘通因果也。
四今無依無得。無差別。差別假名所設意則不然也。
摩訶衍道。開人法因果。伹將因果取乘。詺乘為因。將
果或取乘名為果。雖非因果。將因果或取名為因果
乘。乘則通因果也。故大品經云。自從三界出至薩
婆若。不二法故。不動法故。假名方便無礙用開何不
得有也。故大經四相品云。乘涅槃船入生死海。建立大
事。納耶輸陀羅睺羅者。不得定云但在因。或云但在
果。或云通因果。今無所得大乘意。如空中織羅空中
織紋無所不有。但拔出顛倒或織眾生無差別別引
入為者。且初行者。脩行漸漸出。雖有所得故今以因
起果。此乘在因。雖在因。窮論乘。正在於果。所以然者。
乘正是運出用無壅。所以秤乘在果始能運用無礙。
因中則門不足分有運用。正無礙運用無壅。唯在於
果地。是故乘正在果地也。在因則傍用之。前云摩訶
衍出生收入者。明摩訶衍出生三乘五教及一切法
等也。明收之意同歸一摩訶衍不二正道也。或云以
不二正法出生三乘五教一切法。世興出世善法等
同歸一乘出生則以正行出生。言歸則同歸一乘也。
明一乘猶是正法。正法猶是一乘。今云以正法出生
者。即是從一乘出生同歸即是言歸正法。一乘而正
法。左右之名。眼目之別稱。所以須以正法出生收須
言歸一乘者正意摩訶衍正法。實無有差別。但隨眾
生根性不一。所以作種種差別說之。或說為三。或說
為五。或說為世間法。或說為出世間行。如是隨緣。說
無量種種差別。此意說教隨眾生根性所宜不同故
漸以言歸大乘。但如地攝兩論成毗二家。存心意便
執云心意為佛因。各執謂有道理應忘理應假理真
如理真諦理差別故。今破除之。言歸一大乘。大乘正
行。故說三乘五乘差別種種也。實而論之。一乘作分
別。無分別說。皆是摩訶衍正行故。亦名為言三歸一。
亦名破三歸一。亦名開三歸一。亦名癈二立一也。言
名為言三歸一者。言有多種。一言教。二言行。三言緣。
乃至言理也。言言教者。獨一佛乘。則開別為三乘。今
言此等三乘五教。只是一教。所以然者。所表之道。無
有二故。能表之教。亦是一也。言無行者。如法華經藥
草喻品云。汝等所行皆是菩薩道。明三乘人所行。行
皆是菩薩道。即是無行也。無緣者。無三乘之人。並是
菩薩。彼所行之行。既是菩薩行者。能行之人。皆是菩
薩人。故云聲聞若智若斷皆是菩薩無生法忍也。所
以方會此緣得是菩薩者。凡是無所得行者。皆是菩
薩人。何者道理中無有二乘。故凡行此事。此是菩薩
人。非後是聲聞辟支事也。故經云三乘初果不異於
行也。言破三歸一者。佛世尊赴緣說三教者。本欲令
其無歸一教。而其逐名相。執三作三解。如地攝等四
論宗。是故破此解執。然此破即收。破是破執。意正破
如四論等。但大伹小病。收即收教。令二乘歸一義故。
正破三歸一也。故法華經方便品云。十方佛土中唯
有一乘法無二亦無三。除佛方便說也。言開三歸一
者。開三乘方便者。即欲歸一。方便開此三即是開。
歸一但定極密也。言廢三立一者。昔說三乘此即權
說。如化城喻品。此是權說。昔為緣不堪大乘故。經云
權作三乘之名。今時子心既巳通泰。便作廢於三乘
隨立一乘。此即是廢三立一義。是故廢三義。此則據
權。無三義。此據收取。破三義此據治病。而為謂執相
三為病故破之。故云一佛乘分別開說三也。開三顯
一治語此則據方便。是故此四義各果也。今一家明。
會三乘五教同歸一乘。此則有能有所也。會三五之
教。同歸一乘。為能。會三五之教為能攝也。三五之教
所攝也。然能亦是所。所亦是能。何者會三五教。歸於
一乘。一乘則是所歸。三五即能歸也。若言從正法出
生一乘。一心法為能。一乘為所生。生一乘為能攝。一
心法為所攝。此是能所所能。所非所。所能非能。能所
不二也。復須知之。開三歸一乘者。就假上三一也。復
一心法為強為一乘者。眼目異之也。大乘家明摩訶
衍出生一切法。三乘五教也。出世等善法簡得無得
宗也。今就摩訶衍所生諸法善惡靜知等。忉而論之。
不生教餘。有所得。地攝兩論成毗二家。善靜知與惡
散愚等法。今收入二。還是收入歸摩訶。地攝等四
家善惡等。諸法故遠。所不論也。所衍所出生諸法。若
以然者。非摩訶衍所出生。並是有所得。皆是虗妄理
外行心。若爾出容會能歸摩訶衍耶。故金剛般若經
云。於燃燈佛前得值八百四千萬億那由他諸佛承
事無空過所種善根不得授記。然經意都不知取成
佛授記因者。是有所得善。皆是虗妄。是故不取知也。
從值燃燈佛土五華所種一念善根。始復是摩訶衍
無所得善。得菩提授記之因也。爾前八百四千萬億
那由他諸佛承事善根。並不餘致取也。故一家相傳
判有所得善。不得無所得善習因。有所有虗妄善故。
然藉有所得。為無所得。作次第緣增上緣等也。而佛
菩薩勸令脩有所得善根相者。有所得善。生於人天。
人天是入道之器。亦名不定聚。並值佛菩薩。解無所
得說法。因此得悟無所得。是故有所得。但為無所得
作緣由等也。一家譬是。如水土為糓身作緣。正是糓
身正因也。

問既言是摩訶衍所出生之三五之教。那忽復破三
歸一。既是摩訶衍三五教。不應復破之。又摩訶衍三
五教。亦不須會也。答實具摩訶衍之三五教。但緣哀
教不了。落有所得故被破也。問如二乘人哀教不了。
成有所得者。可得言都不稱教者。佛何意說小乘教
耶。答有二義。一者聞初說二乘教時。當時未為失。但
遂守教轉成病。如三脩比丘前哀苦無常教皆得阿
羅漢道。未為失之。如當教悟解也。但後時隨緣執教。
謂為實有二乘。故被破也。二者如佛為破外道。說二
乘教。如教悟解。有不有無不無。謂為究竟。破名為二
乘曲見也。此二種意異者。初則如教悟解無所得小
乘。伹久後隨緣落有所得。成病。後當則如當教悟解
阿難羅漢等。而謂為究竟道。故名為曲。巳成病落有
所得為失也。此二人初人則入中道為少難解人為
人為說觀則易入中道也。故夫人經云。三乘初業宗
不愚於法。又法華經實得阿羅漢。不信是法。無有是
處等。今明出生及收入義。從正法出生三乘五教等。
即是開此正法為三五。只此三五教等。猶是正法。今
収入此三與五。歸猶一乘。自出生則從正法生三五
乃至一乘。今收入還歸一乘。此則是所生為能收。能
出為所收。然既言從正法出。應收歸正法。而今言
收歸一乘者。只是正法。伹以倚􂳐其言辭也。又開正
法為三五。此三五只是正法。今既收三五。還歸一乘。
即是正法歸一乘。是故正法為所攝也。又昔三乘之
法。對外道所法。表正法。會三乘歸一乘。即是能攝。正
法也為所攝也。收三歸一。三者是權既歸収一。權三
則廢之。雖復收三歸一。非但三乘是權。一亦是假。此
則是權三假一。顯非一也。問三可是權一何故。復是
假耶。答昔開一為三。此是但三。今收三還一。此是但
一。既除此但三。亦復廢此但一。顯非三非一。乃得曰
平正不二道也。

問涅槃法華大品夫人等經。並明無三歸一。若為取
耶異那。答若成毗二家釋云。大宗明之。大品經正明
空。明空蕩相。法華經無三歸一。明壽量果。夫人經偏
方之說。即是說頓。辨一乘。與大經齊。一此法故。有如
此異。但馮觀二師。為執四五之異。說前三與四說猶
是無常半字教。如夢覺義中說。彼家明法教釋一乘
不同也。無依無得。明宗則異也。得定云。涅槃大品及
至夫人等經。以明一乘。其事無二。涅槃亦非半非滿。
隨於涅槃<img:>三非一而明三一。般若亦非半非滿。明
於三一半滿。<img:>於般若及至勝鬘亦然。涅槃亦非常非
無常。般若亦非常非無常。及至法華夫人亦然。是諸
大乘。非明一乘義一種齊。今明滿字教貫通法摩訶
衍經經題是摩訶衍也。故以明一乘無二悉是滿字
不同成毗二家云。大品及法華是大乘。而非滿字教。
故今明法大乘經。非明一乘無二。此是如來十須為
論。若然為緣語。亦得□此異也。大品等法般若云。在
因名般若。在果名薩婆若。非波若非薩婆若。名為正
法般若。不二無淨名等經。非權非實。隨於不二正法。
實法華明非三非一。雖於不二正一也。如涅槃非常
非無常。明正法涅槃也。又得云。法華開一為三。則是
但三。無三歸一。則是但一。言三歸故非伹三。既無三。
亦復無一非三。然始歸與勝鬘經正法義齊一也。勝
鬘經以正法開為三乘五教。法華經則以一乘開為
三乘。而法華三一多是伹三但一。夫人經方便故也。
問何故法華經以一乘開三乘。便是但三但一。而夫
人經不然耶。答此就緣為論。開一為三□便作三□
則成伹三無三歸一。獨作成但一也。問勝鬘經以正
法開為三乘五教。於緣亦應成但耶。答亦有如此。但
今就緣有強弱判之。法華多是伹。夫人則多方便也。
一家相傳云。一乘只是佛性只是般若。是故亦名為
第一義空。亦名為般若。亦名佛性。亦名涅槃。亦名為
一乘。是故般若涅槃礙法摩訶衍經。以明其宗致是
一也。

問若為得知是大乘摩訶衍教宗無二耶。答如地攝
兩論成毗二家。以明諸法實相。並是虗妄實實相
言今宗表是復上辨皆比實相。亦是落有所得理外
行心。故被破也。問前云三時四時五時中。成論等師
云。法華巳而是半教無常故可被彈。如地攝兩論宗。
伹明半滿教可得問个無行論宗耶。若雖同明半滿
教。而大異也。彼明無所得理教<img:><img:>。何以<img:>知黑三
藏。此師九□義并攝論云。此無始時一切此依止。故
云自性住佛性。一切法依止。若脩行時依止而自消
亡。自性佛性朝成如舍興名一時有。若䥫練打搥時
名自消亡。真金囱朝出一去一在。若爾豈非二見也。
又云真如不斷契或。四義釋真如不即煩惱如土<img:>
金不囱求出。而人須金種種掘<img:>土等。金自隨出也。
又云真如非淨非不淨。真如如空中日月非烟雲
<img:>染。故非淨而非不淨者。忽妄开顯出。故非不淨也。
真諦三藏觀釋云。如此可非二見無所得也。又近成
有人言。於諦之語在是山舊語廣州三滅。與諸覺土
朱齊二國地攝師。不曾多法濟而此間人偷南。於諦
不知。自於諦可。謂是偷牛喻義也。問地攝宗真如不
斷歸式。今無所得宗。正法斷或不耶。答無所得宗。亦
得斷二得不斷煩惱。何者正法遠離而趣不趣如大
火恐何但涅槃煩惱而遠離。故得意斷或也。亦得言
不斷或者。正法非能非所無得無處。有何得斷不斷
等。淨亦淨可也。若言斷與不斷。就佛口相對劫涅槃
明文也。

問今一乘與涅槃若為有實那。答不實也。有二種。一
乘涅槃上有兩種也。一是諸一乘。如無三歸一。一乘
故。勝鬘經云。一乘大方便也。又一家對三明一乘義。
即是大力菩薩一乘。如對無常得常故。開方便門亦
真實相。亦是橫而明之也。亦是非三非一。強名一乘。
即是不二道也。涅槃二者。一是上涅槃。如言接引眾
生□方便說涅槃。故大經梵行品云。因世間說涅槃
人無子名為有子等。又如肇師論云。涅槃者引物之
仕。名出處之方便。名無得物之功無應名之實。非名
非物。名物何者耶。亦是強涅槃正法涅槃也。所一家
相傳云。一乘只是涅槃只是一乘。所以然者。非常非
無常。因非果。常無常因果。將於一乘也。涅槃非常非
無常。非因非果顯於涅槃也。

問若言涅槃非因非果。宜當果名者。一乘非因非果。
宜爭當無常名耶。答不例也。若例者一乘非三非一。
宜兩強名一乘。若涅槃非常非無常。宜當強名常。又
謂言一乘非生死三。非生死一。宜當佛果一乘。故大
經云。乘涅槃船入生死。納耶輸。生羅睺羅也。涅槃非
生死。非小乘灰斷常。宜當涅槃常。也又得云。一乘只是
涅槃。涅槃只是一乘。所以然者。涅槃非常非無常。非
因非果。一乘亦非常非無常。非因非果。得於涅槃亦
得言常無常因果得於一乘也。是故涅槃一乘更無
有異。而今文欲明其異者。一乘非因非果。而宜當因
名。涅槃非因非果。而宜當果名。所以然者。本以任方
便涅槃接引眾生。令其欣涅槃相離生死。涅槃是得
歸之處。是故宜當果名。既方便涅槃為眾生欣趣之
所。是故作脩行之。名不便故。宜當果也。而言一乘非
因非果宜當因者。一乘正此明為萬名同歸。故低頭
舉手等是皆歸一乘也。故經云。令七歲巳上皆得脩
行。是故一乘宜當因目也。不例者。涅槃宜當常名則
為此義。一乘不得名無常者。去一乘言。而不此歸一
乘。論具足義。是故一乘明常無常具足。所以爾者。昔
涅槃破耶常。宜全德寫為明之。今日明涅槃歸正對
𢇛昔無常。是故今日涅槃唯伍疹常也。一乘則無如
常無常。遍寫對斥破。雖言破三。而一終是無常即果
地則常。亦得常無。常具足也。故一家相傳云。涅槃只
快則是對斥破故。唯道道常斷中快。則常至無常具
足能。則一乘亦得座也。

第二明三乘自有兩(第一明三乘十地。第二明二乘有無)。

第一論十地有一(第一明名義第二辨體相)。

大品第十七卷。梁武天子敬重此經。大弘大品。題名
<img:><img:>品舊云經此。或題灯炷啄品。或歸功德品。或云
住菩提品。品文云須菩提白佛言。世尊何等是十地
菩薩具足阿耨多羅三藐三菩提。佛言菩薩摩訶薩。
具足乾慧地。性地。八忍地。見地。薄地。離欲地。巳作
地。辟支佛地。菩薩地。佛地。具足是地。得阿耨多羅
三藐三菩提。須菩提菩薩摩訶薩。學是十地。非初
心得阿耨三菩提。亦不離初心得阿耨三菩提。釋
曰依此文。小莊嚴榮法師云。龍光傳開善云。一神
具得三乘十地。一乾慧地。二性地。三八忍地。四見地。
五薄地。六離欲地。七巳作地。八辟支佛地。九菩薩地。
十佛地。今謂亦可有此義。而實明之。三神明共十地
也。而經云。非初心得菩提亦不離初心得菩提。十地
非初心得菩提。亦不離初心得菩提也。釋此文不同。
一論師等非云初心得者。異法無明也。不離初心即
菩提<img:>任一明也改亦然。二今無依得意釋有兩義。
一者初非是非初菩提中故言非初心得如有不<img:>
不是中菩提非是有是非有有任故無亦能不二而
二明之也。非歸心得。亦不離何以得菩提亦類之。二
者初興􂲹改。並非也。而初與後兩心並假故非。而初
心後心不二。是中菩提故。故言不離心道不離心得
菩提也。乾慧地龍光傳開善以假空理為禮。若大
乘義。則三十心為體二乘人四種處理並是假名空
理以為具體。三三然義三乘同此乾慧地。未得實淺。
空理定水少。不免乾枯。故名乾慧地也。今無得宗。口
無所口假名空慧故。則今乾無枯。無所得生死義故。
乾慧地以以乾枯得名也。開生宗三三然義。二乘人
以實法巳上無攝還生退義。三乘同。今不退有不改
之義。故名性地。大乘明義菩薩初似教<img:>般八萬四
千波羅蜜資發空去。空去􂳑得不退常家然義。故假
名空理。初無攝於還無退義。但釋退二乘心釋不同。
一玄中但退起二乘心少有不退義。二云初十心中
前六心退。起二乘心。以七心巳上二十四心無多起
二乘心。此意定小乘巳六。此故名性種性義。故言二
十四心性地也。八忍地者。三三然義三乘不同。在見
諦中有八忍之位。是八忍人故名八人地也。見地者
小乘義。即云十六心須陀洹果。具見諦理。大乘義。以
初地終心具見諦理故言見地也。薄地者。小業義義
欲界。且於發六品重巳斷竟。對三品輕薄者。故名斯
陀含也。方乘意義記二地九門。即是九品義。說斯陀
含。即欲界且經四品以上。上即中。中<img:>名厚。重品巳
涅槃巳。品輕薄之者。故名薄地也。離欲地者。小乘義
名阿那含也。大乘義三地照門。即欲界九品結盡不
改還生。故名離欲地也。阿羅漢斷三界煩惱巳涅槃。
法四無巳成辨。故名巳辨地。亦巳作三界得<img:>慧究
竟。故巳作地也。不須教獨然覺悟理微。遮習氣故。獨
覺名辟支。解國語此番為獨。番佛為覺。故言獨覺也。
大<img:>之士位悕兼物先人<img:>巳三為義以第十六心
即金剛三昧位巳。還名為菩薩地。大乘人元覺極果。
名為佛地也。

第二釋三乘體位。明三乘十地大小兩教不同。龍光
傳宜宗巳乘明菩薩乘三乘。明菩薩乘不異。同明三
三然佛因也。三三然萬等兩教三乘人。同以假名空
理。似今真如名為乾慧地體。同以實計空真似無真
如。名為性地體也。小乘教同以見諦<img:>十巳心。名為
八人地體。聲聞人第十六心是見地體也。辟支佛位
一。初明作十地。三神明作十地。不同如前得也。依一
云。獨覺人以第六即辟支佛極果悉是辟支佛一地
體位也。五乘教菩薩與三乘教菩薩以第十六卷菩
薩覺地窮。明是菩薩體他極果位。是佛地體也。斯陀含
果向是薄地。阿那含果向。是離欲地。阿羅漢果向是
巳辨地。具如釋名義中說。就菩薩位。以初地入分。即
初地上忍分。未滿巳還。約所隨或。傍角相􂳒。小乘十
五心。體謂爾相或十六品之十五品。􂳓唯小乘十五
心。約􂳔八忍七智及第十六心。多分名為八忍人。是
八人地位也。初地滿分窮上忍空解。唯小乘須陀洹
義。說須陀洹。名為第四巳地位。以二地入分巳上。即
􂳕習窮上忍巳還。即欲界四品不示相或釋不濁。一
云上上。上下。下上。下中。下下。五品當門。二云一一地
開九品菩薩。何者。有上中下。上三品。中三品。下三品。
義說斯陀含果。名為薄地體位也。三地入分巳上。即
備習分滿弓欲界不示相或。中中。中下。下上。下中。下
下。五品門。二如上用。無品盡斷。欲界繫綴。煩惱盡義
阿那含名為離欲地體位也。二三四果向。離未窮登
位。因中說果。並攝屬地位也。以七地入分。乃至脩習
分滿窮上品。能侵斷習氣。無明住地。或重將多時徧
觀義說辟支佛。名為辟支佛地也。以八地入分至金
剛心學地窮明無生法忍。中品。上品。寂滅忍。下品。中
品。是大菩薩位。名為菩薩地體位也。佛果窮明。是佛
地體位也。初地出分入二地佛分。名為菩薩體位也。
佛果窮明。是佛地體位也。初地出分入二地八分等
並是向牽。如十地九品門五品門義也。唯十地出分
一向屬十地。初地行分一向屬初地。與中相隣勝劣
身說不同。一云勝身屬次地。二云猶屬當地身定開
善門徒相傳作此說也。今無日大乘門義則不然具
如夢覺義十地義中釋也。三界正使或假十信位中
巳釋意污猶中十信巳巳上約小乘義宗明之。即是
習氣。大乘義宗明之。無明煩惱。此無明無知等或。是
大乘之煩惱也。望小乘義即是習氣。故瓔珞經云。六
地菩薩斷非想非非想煩惱也。故相傳謂阿羅漢六
地。齊功。所以如此者。小乘正使氣唯不悲想他若言
七地習氣者。此是無明之習氣。非是正使習氣也。故
經云。七地菩薩愛佛功德。不名無煩惱也。具如十地
義中說也。問事同者彼十信中十信也。答夫人經云。
三乘初業不愚於法。大品般若中。開三乘引又云佛
菩薩辟支佛阿羅漢。用是般若波羅蜜。以度彼岸。涅
槃經迦葉品第四卷云。發心畢竟不二不別如是二
心先心難。自未得度先度他。是故我禮初發心。發心巳
為天人師緣覺聲聞及緣覺。不是發心返三􂳖。是故
今名最上無。十地義中<img:>說。又於元陟釋不得。一如
靈味山亮師云。前四教未能悟道。至第五時大經教
等。白悟無。引大經第七四依品云。證彼文自言。自爾
之前我等邪見之人也。法師釋法文云。前四時未明
圓脩常住。故白攝家邪見非是非悟元當教時時並
得悟雲定道也。今無所得大乘言。半滿教並今分悟
無求於大小空人不得說四時等教明之也。而經云
自爾之前我等邪見者。依涅槃論釋之。此品正明十
六見住義。故言耶見。若爾指小乘計為攝不正見也。
法義意大小<img:><img:>義具說也。

第二明二乘有無。亦有兩(第一明有無第二明證有無)。今序斷釋三
乘有無不同。一從佛厶文。漢地開河相傳說。無有
一人釋無有二乘義也。勒那菩提三三藏亦不說無
二乘也。番攝論黑真諦三藏常呵開等否云無有二
乘也。執無有二乘亦少少不同。一但起自靈味寺小
亮法師云。理中唯有一菩薩乘。無別二乘。而說有者。
為欲引接二乘。如雀母方便說也。二開善亦云無二
乘。而父小異靈味者。開善前後說小不同。前云始入
內凡得假名空巳或。並是實聲聞。但從法空巳去。唯
義為聲聞。凡引十證。如<img:>說。亦改云亦無改假空聲
聞法師立。又云聲聞之人。根情鈍弱。怖畏生死。志憚
脩途。不受大化。􂳗岸而退。退以如本隨機接故。說有
三藏之教。故有二定。十門定有聲聞辟支佛。偏修定
慧二乘道也。但師執不得窮枚。光宅二法師執實權
義。開善執定權義也。實權者。實有如法根性人也。明
法二乘人歲計必應作佛。但逐根性暫時權爾。偏􂳘
定方斷。三果或盡。作二乘人。故言權爾也。空捨捨權。
假為義也。明實理無二乘。假名字說二乘教也。故法華
經方便品。及偈言。十方佛土中。唯有一乘道無二亦
無三也。無二無第二辟支佛乘。亦無三無第三聲聞
乘。但以假名字。引道於眾生。權假釋權明證也。實權
乘。謂有實行。偏脩空人斷三果或盡。作聲聞也。侵斷
少分習氣或。作辟支佛。無第二無第三究竟也。明聲
門義果時節短長。有三師說。不得。一云名衣阿羅漢。
亦是實徧脩。當於聲聞人。二云取衣阿羅時節過位。
故非實徧脩空慧人。唯取一生身勸脩者。行辨四果
者巳上。是偏脩空慧聲人。三云即是旻法師。覺士在
海壇彌天寶倫法師義。明徧循空惠聲聞人。經無量
阿僧祇劫。方<img:>之取衣時促人。並是重現作也。三果
悉<img:>未能廣脩萬行。但偏脩定慧。斷三界或。聲聞人
也。開善意<img:>以無有實以二乘人者貴常慧必須備
脩。應得以資發定慧。故無有徧脩空慧二乘人也。又
寂相傳云。有二種聲聞無一種聲聞者。二種聲聞者。
實以聲聞即是六心巳還。未登六地頂。退起二乘心
行。此是法聲聞。小㽵嚴云。此不能斷或。亦未能以似
定慧理始伏相或。但以前事有解伏十煩惱枝條。故
取相隨伏也。六心未登<img:>退事宜如十地義中說。舍
利弗昔曾於於六心中退。波羅門從其乞眼。得而脚
蹹破棄之。舍利弗因心法而退之類例也。二者捨行
聲聞。即是登受巳上六地巳還菩薩義說羅漢等果。
以云地始斷三果正便盡。小乘羅漢亦即正使盡。三
藏方等兩教相屬倚備為<img:>。故言羅漢斷或與六地
齊功。故得義功也。七地菩薩義說辟支佛七地斷三
界正使巳盡。復更侵斷習氣無明住地。小乘教明辟
支佛。亦微遮習氣法義片得。故七地菩薩義說辟支
佛也。無一聲聞者。無有不脩萬行。而徧明定慧。釋三
界煩惱盡者。三藏數宗定慧事生。有復難生。有文有
理也。文者成論世諦品文云。猶如屋宅等物事<img:>難
成如是泥洹知事分別諸法智慧難生也。理者無文
世諦差別門戶階級條緒多端。有解緣照。此計差別。
故難生也。真諦無相<img:>同之理。俗諦虗假不實理。無
有階級。意􂲹照此無階級之理事生也。以是義故。三
乘聖人皆是言􂲹而來。必有世諦別􂲹也。大乘明之。
正反三藏有􂲹事生。宇􂲹難生。必得空有中切􂳙智
慧資發出􂲹。出􂲹及<img:>生眾生從無數世界成曾
習緣。世諦參差境。故不事有。􂲹事生無相之􂲹。曾緣
無相定理。故定理生眾生情。於之外所以定􂲹難生
也。今無依無得大乘宗明之。若從凡入空必從有入
定。故經云依因此戒得生諸禪定及滅者知真。義次
第故。至論得陰不二正觀。方<img:>隨訃。空有五𨹔不二
正<img:>建立。空有與智慧。亦得明之難興事生也。小㽵
嚴寺榮法師觀得。開善<img:>能據。龍光成結常。稍云
江南獨出釋三乘有三種聲聞。無一種聲聞者。如寂
云。無有偏􂳘空慧聲聞人也。有三種者。一者於信㧈
立內凡位。但現四諦體。級製四果。如毗曇事所臨終
屈指多。是此人也。三者於六心。未登頂巳還。二乘
人也。故涅槃迦葉品第二卷末。釋洹河七人。第三位
人文云。是名為住求佛法中。誰是明次第列。謂舍利
弗大目徤連阿若憍陳如等五比丘。釋曰。舍利弗是
大阿羅漢。而言住人。住人位比四種處燸法<img:>七六
心未登頂義。說五方便。及二乘極果。相似定慧也。初
心為五方便。第二心為須陀洹。第三心為斯陀含。第
四心為阿那含。第五心為阿羅漢。第六心為辟支佛。
迦葉品第三卷。釋第四遍觀四方。即頂法。即須陀洹。
釋第五遍觀巳得即斯陀含。釋第六行巳􂲹住即阿
那含。釋第七水陸俱何。善男子。若彼堓者。𠲖阿羅漢
辟支佛菩薩。猶如神龜水陸俱行。三者於川二乘人
有。如大經云。實阿羅漢量與羅漢等也。迦葉品云。住
人異於蹔出還沒人。亦得有證信根成立<img:>地四果
人也。今大乘無依意辨之。不同彼諸師說。即如前釋
假十但中製四果辟支佛。與徧行菩薩位。亦即如十
地義中說也。問地攝兩論。成毗二家云。毗曇家製四
果。於四諦觀位中立。成論於四諦觀􂲹見一滅觀去
諦住中製立。地攝兩論。三性真實觀位立法。是盡攝
論法師即三藏師宗意也。今山家意。並不得法師釋
也。彼宗並是有所得見之心製。何者拾拾高下前後
次第異故。落有所得也。今無依無得宗。無為法中。無
差別差別明之。無所不是。何者四諦觀見有得道。真
諦觀見空得道。今謂彼二家各執不得。無依無得。大
乘宗有定。定有二諦。不前不後。不一時故。今明<img:>定
有無。無有無無。有有有矢。無無異有。有五是空。空即
是有。<img:>有為無。<img:>無為有。見有為見。空見雲為凡有。
故數人見有為見空。成實見常為見有。無為法中。假
有方便各異聞。故經云。而法正有法位也。前以與方
便正觀顯然。諸佛聖人隨眾生根緣。各舉一邊說之。
不得彼四論差別釋之。故中論二十五品。破學大乘。
先人<img:>兩品。破學小乘先人也。問若然者亦不得無
假。十信位中製。四果中十信巳上員脩是菩薩位也。
答不二而二明之。開為<img:>十。但為前中十信在改。若
二而不二論之。即假不中。故中論云。亦假亦中也。雖
開中假如雲中長短無異相也。

第二義推證無有。二乘意舉十事。小㽵嚴傳龍光
云。開善意。

第一於說三乘之教之厚道理明之。唯
一大乘。而所以開為二乘者。正為樂小之人根情鈍
弱怖畏生死故。成論行者品心常為悅有身有無身
無者。故引接方便云。生死事可免。設或可一身能辨
四果。得灰身滅智。涅槃引進外凡下愚之人令生微
善。實理無有偏脩常慧人也。

第二義推緣無有
實行二乘。何者或境不出十煩惱。十或皆迷萬境。如
邪見既拔無一乘同<img:>常住佛果佛性法􂳚便亦然。
若不誠常住佛性一乘同<img:>改不伏邪見等法或空
空不修萬行而諞意真即法便耶。又地經云。初地中
菩薩。<img:>乘相故。尚不貪身。何況所用之事。是故無有
不活畏也。復明無死畏。亦以無我故。不若聲聞巳深
我相則應無有畏生死。不須連入涅槃。若意有畏生
死者。則我心不除。則不得云即或齊六地也。若云脩
習無我。有同有異。同者初地菩薩無五怖畏。須陀洹
亦無此畏。其事即如婆沙中說也。異者二乘人。由知
無我覺在故。猒在􂳛卑求解脫。故成論滅法心品云。
即佛弟子􂳜猒生死。皆以七門去來不生無所有故。
見雲彌增猒離也。大士菩薩脩空真道年萬川悉安
在生死。普濟含識也。同心而廣狹有異。其事相反。若
爾不得偏脩空慧即或􂳝人也。

第三義推說如超
位實行聲聞。初六心未登頂有退者。而有能於道中
斷三界正使盡。與六地菩薩齊功。能全有徧脩空慧
聲聞。只可小速於菩薩。那忽相絕有菩薩廣明萬行
功德智慧絕。性地斷結。猶尚難了應劫方<img:>六地即
三界煩惱常二乘人即正使常速於菩薩過於縣絕
家云有二義不可。一者即或過遠。若爾無退者也。二
者二乘人貴空理不貴萬行。答爾出能速即故無有
聲聞等也。

第四義推說無有實行二乘谷假全有
利根二乘者。能於一身中。即或與六地齊功者。此二
乘人復過緣發心。迴心作菩薩遍脩行。得伏無亡難
於菩薩絕下<img:>㝵脩萬行為當易於菩薩陀山來宜
脩行者答彼難者。二乘人巳即正便功侑家彰久巳
盡。何故難<img:>。若實易者暫作二乘則作佛。此即太速
也。而論理之。亦有兩義。一者不應暫作聲聞建大心
礙脩萬行者。二者大而論之。一切神識脩行時節。時
時大體是同。皆應退作聲聞。則無有絕性地初地等
大心菩薩者也。又若聲聞得<img:>巳在同歸。則不待為
法華<img:>也。若巳尤常住亦不待為說涅槃也。既待說
登方能受悟。則<img:>說不<img:>巳悟也。若言初果不過於
法則。前巳礙說。今則因雲化凡。凡失頂<img:>方悟故。須
為說法華經等也。谷未說時。聲聞人斷。或齊功。無有
是處。故知無有實行二乘人也。

第五義撥說無有
實行二乘人。約數論兩宗撿之無有也。毗曇宗見有
斷或等智。即<img:>阿羅漢有退。初果見理。即迷理或盡。
緣事生或輕重礙<img:>五逆等惡皆是事或。初果礙為
也。成論宗明之見空𢝞道初果十惡五逆悉巳盡。將
成論宗撿毗曇。撿毗曇阿夢漢。依<img:>􂲹猶是仅凡<img:>。
故繪有實行二乘。則然人也。答言實行聲聞。於六心
退有者。成論法師云。迷是捨行聲聞也。又法賢空中
如論世現滅人等何<img:>頓斷災法便成羅漢過為迷
法羅漢。亦應例然。故無有脩空故二乘人也。

第六
義推說元多二乘人得川明之。寂云慳為對行檀。嗔
為慈悲行。對二乘人。不然行惡法遍脩法。切然伏正。
使。枝條異<img:>。然<img:>方脩。空方亦除。皆或理而論之。有
則正使盡。又無慈悲等切然故相傳云。小乘阿羅漢。
不礙慈悲切信行。故知無有實行二乘人也。

第七
義說無有實行二乘人約遲速明之。有人在欲界。脩
得三界禪定三十三品一分。或言三十三品定一生
身斷三界煩惱盡。成阿羅漢等。如論八􂲹脫􂳞<img:>衣
時有煩惱。<img:>衣巳𠄎無煩惱。又三去品云。<img:>衣時有
三毒著衣時巳。則無三毒等。如法偏脩宜去見。三界
或遲速。過為縣遠。故無實行人。若云取衣聚應迹捨
人者。小乘宗明義。從凡入空望聖。朱明捨行捨行內
則傍大乘意也。

第八義於說無有實行二乘人約
人人者佛人。也如佛自始應在第四天生在現為凡
夫。如初教宗所明。菩薩從兜率陁天上於摩尼寶殿
中。放大光明。遣法菩薩先下。或為父母觀幾貧窮疾
病等。如涅槃論。初意神通反示意。又如梵志來至
如來所一聞為說法。便得悟<img:>迹大乘教理。而意之
如來等一生得道。既非實錄得道。故知聲聞脩道。亦
引接方便說。無實行二乘人也。

第十義於說無有
實行二乘人約<img:>理明之無二乘。何者凡有眾生不
識一。然三寶常住。一乘同歸。而得脩去定者。即三界
或盡。<img:>二乘極果。無有是處。故云無有實行二乘人
也。開善門徒。去法師十意了有實行。二乘意說。亦種
種不同。大意同一家無得無依義宗科。科中所以廣
去者。只為地攝兩論成毗二家義。宗據塞無礙無得
道為作<img:>礙。所以廣<img:>破有如四。論廣破繁。若無有
有得四論據塞大道<img:>。如鳥飛空。無有蹤跡。不得廣
去。為有所得四論宗故。了莫言繁廣也。一家相傳云。
如第一􂲹中說。古昔淨三藏師等。無有一人說無二
乘<img:>經。論中亦不見無二乘文也。但眾根性不同。隨
其根性說二乘。如是了是地攝兩論成毗二家。與無
得論各各願樂不得。故開三乘人也。

問若然者。何意性性破四論相各亦處處科中說為
著。各四相故。落有所得。被亦名甘露。亦名毒藥也。亦
是有得四論失。於中假於位中謂為究竟至極。無故
<img:>落。無所得宗。故被破也。如成論三大法師。並云三
乘得觀。三法師及<img:>法行師自引文證三乘。亦得觀
四文談一。大品經往生品云。聲聞辟支佛具智若斷。
皆是無生法忍。又三慧品云。諸佛菩薩辟支佛阿羅
漢。通是般若波羅蜜得變彼堓。此二文証三乘同觀
般若空也。又法華經身子領解文云。我等同入法性
云何如來以小乘經而見濟度。即是同觀無生一文
也。又經珍如品云。於第一義諦中。下智觀故得聲聞
菩提。中智觀故得緣覺菩提。上智觀故得無上菩提。
此兩種經文。証三同觀第一義空也。攝論宗豐廣兩
處不同在豐處說。毗曇四諦理為去實性來。廣州為
諸覺士說經部。真諦為去實性。三法師三乘同觀
真諦理。為真實性。依他分別性。自是世諦也。三無性
有是巳前三性之至極理也。今無依無得宗宣之。普
是空實二諦名字論之。悉是假十信位辨之。實爾<img:>
<img:>。是無所得理。解法並被破也。問何以得智諸法師
宗假十信但為明之。答大乘無得宗非唯是無所得
為宗。改是<img:>返非無所得至處。如處處中說。問何以
得智有。答夫人經云。一依章玄三乘初果不過於法。
若爾三乘初果。即是假十位於法是中十信也。又法
華經云。實得阿羅漢。若不信是法。無有是處。又大品
經云。於般若波羅蜜中。開三乘之教也。問三乘初定
何位歟。答諸論師云。假名空為三乘初果。法空非初
果。今無得宗。彼假實兩空。小乘宗明之。亦得之。今大
乘宗。兩空並是假空。不同彼辨位也。若然者。三師云
三乘同觀為非議耶。故大經云。迦旃延子。學等引大
乘經證義宗不得也。何者小乘空生法二空為至極。
生法不二是非彼所稱。不得引證也。前大法師等引
大品法華涅槃經云三乘同觀。即非也。

第三明一乘義有兩(第一明乘至不至佛第二論乘功用)。

釋一乘體位上至極佛果不至佛果。釋不同。一莊嚴
光宅二法師義宗明。一乘正體上位但是因地。不通
極佛果。而兩法師自<img:>小小左右不得光宅所以一
乘不通佛果者。正由比莊蒙開善義故義宗補處相
續故無有<img:>反相續假義也。莊嚴師義宗。後法無有
接前故無假致前法有不斷。續作後法。後法無有接
前。故無有軍前法義故乘不通極佛果也。開善義宗。
佛果起續金剛。金剛心被續不斷。<img:>作佛果。故乘通
佛果也。光宅不許前法不滅<img:>作後法。故於大乘中
難二法師。相續<img:>反義高聲唱言佛有角等義也。光
宅義宗相續假。假實前自滅後自生。大詠始終是
等類故名相續假。無有後續前。前不滅反作後義故。
開善莊嚴兩法師。共斥破云。雲師義無相續假義。光
宅雲法師釋常住佛果定是有。而無有該金心中。金
心中被該不滅<img:>作佛果義。既佛不續接金心。便金
心不滅<img:>作佛故即佛無有運金剛心故。光宅云。乘
不通佛果也。莊嚴師云。一乘所以不通佛果者。執佛
果寂照義。彼理金剛心證得佛時。實無佛無不佛。息
機照亦無應化。但無名相中。寄名相說。有眾生得佛
義。隨寄名說有常住佛果。而常住不接續金剛心。無
有運金剛心因地法義。故一乘上位不通常住佛果
也。光宅莊嚴兩實宗。常住佛果。不接運金剛心因地
也。彼二師引夫人經云。於一乘上。更無說一乘法事。
証一乘不通佛果。開善家辨此文。佛果更無動轉義。
故言於上更無說一乘法事也。故開善家宗明一乘
通佛果。有文有理。文者。即夫人經。一乘音十文云今
得究竟法身者。則究竟一乘也。釋云究竟法身。即是
常住佛果。既言究竟法身。即究竟一乘。證常住佛果
一乘也。小莊嚴師。又引金光明經三身品文言。若了
義說是身即是大乘。是如來性。是如來藏義理者。正
以佛果續金心。金心得續作果。即是佛果運金剛心。
佛果既能運金心。故一乘通佛果也。今無依無得大
乘並不同法說一家意。無名相中假名說。開為因果。
由因故果。由果故因。因是因能運出果。果能運出因。
離因無果。離果無因。因即是果。果即是因。故得言一
乘通因果。人法法人。双滅滅反。補勝反勝。前後後前。
<img:>可尋也。問若然者。常無常。無常常迷例者。佛果常
由無常故。佛果亦是無常耶。答亦然也。故中論涅槃
品云。有人言佛果常是涅槃也。論言破云。由無常故
常。無上去。常亦去。云何常是涅槃耶。故知佛果亦是
無常義也。至論涅槃非因非果。非人非法。非有非無。
故無得。非因果所得無至非處所也。雖然強名者。亦
得言涅槃果常。種種得而不同。地攝兩論成毗二家
義宗。如處處科中斥破也。榮法師就光傳開善義宗。
通而為言。通三性心體並有為佛果。作習因義。即是
正因佛性。皆有相資出義。悉是一乘。據夫人經法華
經明一乘皆徧作善性。善性捻體通召佛果力強緣
故也。惡無記性心雖有一乘義。設而不論也。三藏教
中所明五乘法。善至方等教撿有者。皆是一乘體攝
也。三藏教中有徧空慧故。二乘善及三藏佛因果。空
去善諸三乘善至方等教中撿。皆無非一乘體攝也。
以方等教撿三藏教。依三藏教從多論之。但能生
解凡夫善也。答正論乘體取去無<img:>善􂲹等及相似
無緣善􂲹等及外凡夫有漏善􂲹等。並是一體故。法
華經方便品云。童子聚沙散花心低頭等善。皆巳成
佛道也。今無依無得宗。則不同彼說。論師等存心意
世諦空假法有義故。悉是理外落有所得。被破也。若
了悟不二而二。無為法中假名。無差別別。亦有諸義
等。如法花經方便品云。童子聚沙等善。並是無所得
善。故法花論云。低頭舉手善。是性地菩薩善。亦如大
品經三慧云。敬心念佛。乃至一華散虗空。并一稱南
無佛。乃至畢在其福不盡。如是佛福田中福種其福
無量。以是義故。當知佛與化佛無有差別法。今於無
異故。若爾兩經意無異意。是性地菩薩。無所得智不
開存心意有所得善等故。如四論諸義。迷是有所得。
被破。不入一乘宗。只得次第緣不得作習因得佛也。
就光傳開善義宗。一乘意於三假降金剛心巳還。因
成假毀於萬善運出亦<img:>云萬善共成因假人有運
載乘。法有一因成假人然運載名為因成假一也。初
令善細詮相勝假善法運心體能運假人。乃至常住
極果。該金剛心。即續生死中怖能運金剛心。動出作
佛。即能運生死中有心動厶作佛能即相勝任心善
人能運載名為相勝任一也。論相待有兩種。一者捨
實二教相待。二者當眾教一乘體有總別自有相待。
捨實兩教相待者。捨教明開三乘也。實教但明一乘
法三一相待。待三故一也。一乘體總別自相待者。別
則有萬善。不同。總則得運歸一極不異以總一乘之
一待善體之萬比相待。待萬故一也。此即相待任一
也。此三種一以相待一為乘端。而有二義。一者相待
一乘攝乘體通常。此即是體通無相待故也。因成相
待有兩。一則攝乘禮不盡因成一攝乘體有兩義。一
者因成任上不通常住極果。即是不攝佛果乘。二者
依任實相<img:>義乘體萬善有不成因成任人義即是
下地善相不常義也。相待一攝乘體不盡。亦有兩義。
一者極果善解體通入一乘。但勝前金心義。故入一
乘。乘果不勝金剛心義則不入一乘。二者下地善解
入一乘。有待不待義。不待義者。如習釋兩因論善生
而滅義而有資生運義。故入一乘。此善義非相續義
攝也。二者因成相續。兩一則別相。待一乘則通。通者
則因成一形。待彼眾因故。一是待一相續任。一形待
於義。以二因故。一即是待。一不論待。賴須待之待。待
賴須待之。待於三任中語義。各屬任也。就光云。開善
常云。此三任待不待。即不善出應人之表。今無依無
得宗定之。嘍嘍別別生於分別心。於入道<img:>無益。如
百草也。如八不義中破三任也。中論燃可燃品。龍樹
菩薩云。若法因待成。是法還成待。今則無因待。<img:>成
法亦無。此四句語。並破洗盡三假待不待具不具等
義也。雖然破眾生於緣性無為法中。而有差別。亦得
有之。故云有正有法。願雖然爾。有便不便。得不慢事
也。

第二解功用。諸論師等云乘正以運載為義。亦言
乘運致為義。能運行人。遠進至佛果。佛果續於因法。
法能運人。人能馭行也。亦言進趣。進趣於果也。彼四
論義宗。恰恰有人與法從小至至也。今無依無得
宗。永異於有得四論宗。若名字假名方便無為法中。
開差別亦得有此數名。而既言無差別差別故。雖言
運載運致焉近趣等抑名而至有如彼從下至。至故
經云來無所從。去無所至。如淨名細說。又大品經發
趣品善吉白佛言云何從一地至一地。佛答云菩薩
摩訶薩者。有法無來無去。相上無有法。若來若去。
若至若不至。諸法相不滅故也。然地攝兩論成毗二
家宗致十地恰恰有高下法舉差別。若爾豈非有所
得耶。事事具如十地義斥破也。龍光云。開善義宗乘
切通便所運動上不無運動義。但能運未必動而運
故。不以運動數乘不動而逆有上下兩種。上則佛果
不動而能運金剛巳定。習釋兩因。善解生而即滅者。
不動而能運資行便出作佛也。乘所運心人必動出
也。人動至金剛例滅心動心動至佛而任不<img:>動二
不例也。故詺便動出即是載義。故言運必載。以運載
釋乘也。法師云。運有三種。一者運前。二者運後。三者
同時運。何者以後續前。便前動出至後名一為運前
也。以外凡夫善等。便<img:>雲十地心出作佛。名為運後
也。以同時心善無作善等。便同時心轉出向佛。名為
同時運也。據此三種運。而為言。佛果伹有運前之運。
即佛果續金剛心。便金剛心動出轉作佛。下地具有
三種運。即如向所論。三種運義。假人亦使心動出此
即任實牙運義也。問假實牙相運者。心即佛果假人
亦即佛果耶。答開善宗。佛果非實具非成故。假人但
至金心。佛果但法因成假上有人言佛果異具因成
假非開善宗也。問何故以運載釋乘言運即具載。不
以運動釋乘耶。答運即是然載。運亦即是然動耶。答
開善云耳。然載即當分是載佛果。便金心動而佛果
不動。故能載而能動此義非例。例如前􂲹<img:>迷或。便
迷或即滅。而能即<img:>是即<img:>是能即滅非即迷或所
<img:>迷或。自是即滅也。乘能運載是載能動非動亦然也。
陟亦能分疏而證是是二見客。今無依無得宗則不
然。大品經三慧品自標問云。何名為有所得無所得。
佛答云。諸有二者名有所得。無有二者。名無所得。佛自
分明言。無有二者。名為無所得。云何言佛果不動。金
剛心動。金剛心滅。佛果不滅等也。今謂動即靜。靜即
動。即即所。所即非。離動無靜。離靜無動。果因因果常無
常類然。至論非動非靜非因非果。因果不二也。而經
云。佛果常等者。橫云斥破二乘故爾礙如涅槃等義
科中辨也。問若常無常。無常常。不二。云何捨無常色
獲得常住色。受想行識亦復如是耶。答此意就情悟
心有法界故爾。亦是引接故爾。若理而論之。如前動
與靜等不二也。

第四雜料簡。一往不二而二明之。乘是對人名也。行
能運人。為人所乘。故名乘也。所言一者。隨義釋有四
義。一者簡別名為一也。二者破別名為一也。三者今
別名為一也。四者無為故名為一也。言簡別者。據實
理明之。唯一大乘。隨緣隨化分三。簡別破三。是故言
一也。言破別者。佛隨眾生根性。方便假設三乘。眾生
聞巳。執假開三。是故言一。故法華云。十方佛土中。唯
有一佛乘。無二亦無三也。又經亦言唯此一事實。餘
二則非真也。言無二者。一大乘外。無別聲聞緣覺二
乘也。言無三者。一大乘外。無別聲聞緣覺二乘并無
有隨緣化偏行所設大乘也。問直說無三時。無二巳
<img:>􂮪。復何得別說無二無二耶。答聲聞緣覺二乘者。
是大乘家對說偏悟假有不有。假無不無。二乘也。大
乘亦有二種。一悟假有不有。假無不無。脩萬行菩薩
大乘。二悟有不有無不無。圓悟中假。方是實大乘。亦
得言前權大。後是實大。亦得言如言三阿僧祇劫。但
脩六度。不脩習諸地無漏。次於百劫脩相好業。隨業
明之。名為權大。破此權大。并破餘小。是故言一也。今
別者撿而明之。唯一佛大乘。隨眾生。分一為三。今還
攝三歸大因無異。趣大果無別。從故言一。故夫人經
言。大戒儀以為木叉。毗尼學者即是大乘學。故云波
羅提木叉毗尼。此二法者。義一名異。毗尼者即是大
乘學也。又經云。汝等所行是菩薩道。正是根本無二
法故一也。問曰前破三辨一。今復何故合三為一耶。
答對執情其別。若故說破三處執情明之。就理為言。
一理外無三是言別即是一也。問乘者人所行。三乘
人別。隨人教乘。乘應定有別。何故言一耶。答以理一
故爾。故經云三乘雖異。同一佛性。猶如諸牛色雖種
種。乳色無別。三乘亦爾。佛性無別性。無別故證未圓。
唯一佛因。証之因極唯一佛果。是故就實論。唯一大
乘。故大經菩薩品云。世若無佛則無二乘證於二種
涅槃。而世界唯一佛。更無餘故。無別二乘得二種涅
槃。故言無別。如是意也。言無別者。就實理明之。乘無
有別。非是有三別可破可合。猶如虗空平等無二言
一也。問一乘以行為體別多種<img:>得言乘耶。答不二
而二論之。法行有二種。一別相門。二共相門。此別相
是共相。共相是別相。非一非二。假名開之。若別相門
乘有多種。令得共相義故言一。猶如眾等共成<img:>五
陰共成人等。此義亦然也。此一乘如十二門論云。亦
名大乘。此則隨人􂲹釋佛菩薩。是大是大行乘。故
言大乘也。前釋名中有出亦得數法辨備攝如六度相
攝則廣大故名大也。出家相傳云。若言一者。要有四
種。一無三故一。即是無二故一也。故法華經。有一乘
法無二亦無三也。二者因一故一。即是萬行。即是果
因。故一同也。汝等所行是菩薩道。三者果一故一。即
是一萬位故。法華經云為一佛乘故也。四者體一故
一。此通因果。即<img:>通一故。勝鬘經云。說入一乘體。此
一乘亦名大乘。四義同向四一亦名無上之乘。物不
能過此也。即是簡非二乘之大。故法華經云。是清淨
於此世間為無有上。又一乘之名含行理之一<img:>也。
大乘亦然。即歸大本以當體屬稱難也。故就􂳟菩薩
十二門論舉六義釋大義。何者。一者於二乘上故大。
二者法佛最大乘此大乘能斷故大。三者諸佛大人
之所乘故大。四者除眾生大苦然興大益故言大。五
者觀世音彌勒諸大士之所乘故言大。六者然苞諸
邊故言大也。如來出世本為一大事因緣故出現於
世。伹眾生殖因不同。隨其所樂。於一為開為三。三即
是一也。隨緣說有四門義。一令三歸一也。二破三說
一也。三開三明一也。四癈三興一也。如前說之。此四
種門。不二而二明之。通於人法理教􂮪行六種前略
故四也。論師云別而為言令行者破出執餘二通三。
謂教行理也。今無依無得宗。彼所明宗。若行若教若
理。有諸法並破洗。無有留微毫也。問以法能運運御
而不說人御御即運不。答迷通尋法運通是載之別
名。而不二而二明之。宜指於法尋此御通即統之別
種宜屬於人。此即人法法人隨便不便論也。問尋一
名不諦於三。亦通於四。理一名一義一事一教一。即
是九何故。但四門耶。答實如斯也。而者不二而二毗
言者。正說無二故。一攝眾一巳當指事通為體亦攝
通。此前釋理名義政此四屬無三故一所攝具足攝
具足當也。問若令三行<img:>一行者。何意不令政歸一
政耶。答並得也。故大經言以珠力故水清淨。如前三
􂤰。是方便說。今一乘既正觀明了。前方便亦了也。論
師云。行是因近遠向果。所以令之。正是非因法。癈於
一時。行有長進義。以開脩習故。正非別脩習。復無進
義。故非例也。今無依無得宗則不然。如經云。一中有
無量無量九中一。指一為無量。指無量為一。指習為
無習。指無習為習。故一例義也。又不二而二義。亦得
言政非脩習故。不令政而得言政。何者政為行。行為
政解。何不言政。故變言會亦得其不舍政也。論言令
不令相。不同四論宗義也。問乘義道無義復何別屬。答
不二而二明之。總相釋之。能通名九。能運名乘。雖然
人馭具載人。人法相成。人能馭法。能運出。法能載人
能運出。兩相成運出進趣義。名為乘宗。道則能法
通得果義。名為無宗不二。而二明之。大宗乘是舉人
法。法人運出進趣名乘義。<img:>是人法行通得果義<img:>
義。問<img:>但行通得果義<img:>人邊即無有通得義耶。答
而明之人亦得果。義別如前義名有宗<img:>乘與<img:>位
高耶。答乘運出正得因中運出正宗至得果。則倿義
<img:>。則正得通得義為宗。因中通義。傍也。問不二而二
義橫竪中。何不二而二耶。答此中不二而得任明故
橫明之。竪義則傍。問門與乘<img:>三云何取別。答不二
而二論之。一往明之。通入名門。然運界乘通別名<img:>。
<img:>開三<img:>。無名相中分。若如空假世諦虗妄。世諦等
者。即落有所得。理外所無依無得宗落。問論宗即一
一破洗纖豪不留之。一家宗如空中織羅。虗中織紋。
假名名字。無有蹤跡。問乘通三性也。答如毗曇宗。乘
通三種為體。彼明善惡無記通三聚法故。成實論宗
善惡但通兩聚。不通於色。故二聚以為乘體。又毗曇
宗無作是色。成實論宗無作非名非心。若毗曇宗善
色自是乘體。訶梨宗緣具合明之色。亦是乘體。實爾
論之色非乘體也。今無依無得宗作無作作因緣假
名方便。不二而二明之。經既云捨無常色獲凡常住
色受想行識亦如是者。無所不有。雖然都不得地攝
兩論成毗二家宗。何者點空作色心無作。因成相續
相待等故。無相無迹等法也。三性亦如是。於般若正
法中。開立多種法。無所不有。故言一切正一切邪。論
師等云。無作有與無。師說不同。七地巳還有無作無
中解涉假於別法八地巳上則無無作法。伹有心善
惡二。云至金剛心有無作。佛果則無無作也。今大乘
則不然。具如上述點空明義永異此論宗也。大乘宗
無所不有。故大品經三慧品云。一花嚴虗空中。念佛
乃至畢竟。故其福不盡。若爾可得言七地巳下有八地巳
上無有耳。何且直造井橋梁等生善。但七地巳下生
無作。八地巳上不生耳。今大乘宗通而為言緣礙明
義教境等亦乘體。如假十信前學無所得。凡夫大乘
體都不取。若地攝等四論一切法不入體。故大品經
大經云。有所得者無道無果。不動不出。故都收乘。問
法花經云駕以白牛。此文云何釋。答此前巳釋。今更
明之。但說不同。生法師云。神通無垢為白牛。內解窮
後為肩色。充累道宣大乘之化入於五<img:>駕之而遊
也。光宅雲法師云。空慧為白牛。招提師云。一法兩<img:>
指此乘明有本義速出說白牛也。今大乘意人法為
別。牙可<img:>法牛說行人也。問明位云何。答論師云。位
始成終滿。始成有兩者。􂲹行初即相佛成若<img:>初地
始是真成示從方便入於正觀終滿二因金剛果於
仙示從因還果。但釋初位有三說不同。一斌師云。地
前是正乘位。諸師云作此釋者。得之方便先於正觀。
二𣏋師云窮於初地始是乘位。又諸師云此得正體
者方便。三匡山遠師云。八地巳上。方是無上大乘。令
之。又諸師云。此得就觀及與乘體失於偏乘及與乘
通也。四招提云。含通三釋。若能相資義。地前此善相
從入乘。故法華經云。低頭舉手皆以成佛道。若論真
成從地巳去。是故法花經云。是乘清淨也。若論成八
地巳去方是也。辨論終位亦有三家不同。一云乘位
在因。況在門而入。入裏乘亦置果附任人作去。夫人
經於上更不說一乘法事。此指果上無因事。此師意
得因出果也。二云一向置果。此師意得果出因也。三
云亦得論之若因乘。但極金剛心。若果乘則至佛果。
既是常故。不復運動。猶故載人果無因事緣中運他
此通不息例如於道也。今無依無得大乘宗則不然。
彼意凡夫不相似乘者乘佛乘空執高下參差空處
不同。開善落有所得理􂲹於其恭不關諸佛菩薩假
名乘故。並被破。四論氣空無所得乘遠作次第緣故
三位中不定位也。今無得意開則有六位。一學無所
得凡夫二乘位。二假十但位乘。三初發心中信位乘
四相似乘位有三十心也。五從初地巳上還金剛心
亥位乘。六佛果是位乘大乘意無差別差別。開則六
種位。合則無所得無讖毫相。開不失合。合不舍開。還
論非開非善。亦得言並中地教高下十地具如十地
義科中說也。地攝兩論成毗二家。好言三論信破相
門又云破執。何時破法比人不見。龍樹菩薩與提婆
菩薩凡俗何足恠之也。淨名經云。但除其病不除其
法若爾豈非破執耶。答經云不除法者。因緣假名
法。有何法可除。經云但除其病者。如中百論中所破。
彼若竟智若因果。若有無有法。悉是病􂮪智等也。何
信除執。如四論所明。而法無非所破除法也。一家開
凡有五義。一政。二理。三機。四根。此中言四種。自有<img:>
從乘體也。地攝兩論成毗二家義宗。五種即是一乘。
逐近說三涉政名為小乘。中政名為中乘。彌政得名
為大乘。本遠空此三種總歸一乘也。今謂不二而二。
開說名字假名說。亦有此意而意。故不相關也問三
乘權說得有理不。答論師等有三說不同。一云實有
三乘故有理。二云二乘言政一向無理空權故。開善
言三招提云。不得徧通理空。二乘不勉例或那忽成
聖。此意想被政二乘也。亦不通無理却無理者。云何
而說二乘耶。今日兩空亦有方便說。即名權非理窮
竟。故得言是無。而終歸極故得言理也。今大乘意明
之時教論之。於小乘中二諦為理。如陳如品說。人究
竟大乘意二諦為教。故經云有無方便入非有非無。
如小經中心滅空。大乘即心不滅作佛性意也。問三
乘心令同不。答嚴家云。正令於二以歸於一也。菩薩
與佛信是應現。个一發其迹示之。以本名字為令令
迹歸本。即通小機滅此挃教也。今大乘則不然。若爾
陀凡夫位去入菩薩乘。却無耶。彼或徧待捨行明之
也。無依無得大乘義者。􂲹凡夫位依偏脩萬行入徧
脩𠉑十信亦得言行假十信三乘入中十信。名為令
三歸一大乘義也。

第四釋五乘義。一家關河相傳。屋攝嶺高句麗<img:>
朗法師等。云不二而二明之。五乘並是正法。般若家
方便通故。悉是無依無所得五乘也。故思益經云。門
有有門耶。亦如名甘露亦名毒藥也。又如大品耶屋
或品等云。於般若波羅蜜中開三乘<img:>。又歎淨品云。
無有一法不入法性者也。故一家云。如釋迦從摩耶
夫人右腋下墮地。乃至雙林涅槃。並是何勿方便通
也。如地攝兩論成毗二家義宗。有虗任與虗妄兩世
諦體有故悉落理外有所得。故般若方便五乘故。並
被破。理解法故。非方便通也。今不二而二明之開人
天聲聞辟支佛菩薩涅槃五乘也。人以仁慈為義。天
以自然晈淨為義。自然即天然也。人天二乘從果得
名。當分能滅人即果也。人即之異正是擇因能是人
天以雖惡<img:>諸義宗即攝習常在其內。故法華經云。
舉手低頭皆能成佛。其猶萬里之行始發為之也。今
無所得大乘宗。如此論師宗悉是理􂲹行行起不習
因。但遠由入理內漸由不得作習因。只得次第緣增
上緣。而經云汝等所行是菩薩道等。如論云性地菩薩
所行無所得行也。亦是通明得無得法。若遠與近弁
菩薩<img:>也。問若遠近得言菩薩<img:>。何故往往破地攝
兩論成毗二家義宗耶。若得得意之地攝等四論法
善是不定<img:>亦是遠入<img:>之器<img:>也。入理內無所得
決得打破洗四論家諸善因故。一家相傳云。理􂲹外
入理內時有四句。如佛性等義說之。有人好云。三論
家宗眾生不得作作。今時眾生作佛來者有四句義
也。故經論勸情十善五戒等善。但不得切習因作佛
菩薩等也。故遠而論之。便釋因擇生善處。先以此善
法調伏身心。其心能受<img:>法為說無所得善全脩行
也。故人即報因亦得是佛乘之由漸。無所得三乘懸
<img:>而遠由義故開五乘也。龍樹提婆。風俗□以决須
破地攝兩論者。彼義宗六識勳阿梨耶識。成種子。造
六識。六識無沒識。更牙相成。名為虗妄世諦。體相差別。
如論虗假世諦體相本無今有名為生虗妄世諦信
心解無境異成論宗故。若有人異於此宗通於攝論
宗者。則非三藏宗即偷無所得宗故。非廣州三藏義
宗故。言騾攝論。又諸師與地論師成毗二家諸人。並
入三論家。悉打破彼四論義宗。故得同宗漫語耶。問
徧行六度菩薩得何果佛。答得三十二相八十種好
佛。故大品經釋論佛云。有二種身。一是父母生身佛。
即是相好佛。二法性生身佛即是常住佛故。􂲹云光
明無量徒眾無量也。問法性佛定是無常身佛為是
常身佛耶。答亦無常亦常。故大品經句義品云。一切
種智有為也。亦如常住佛是身佛。若至而論之。常住
佛亦是無常佛。故中論涅槃品云。有一論師云。涅槃
是道。龍樹破云。由無常故明常。若無有去常亦去云
何常耶。涅槃是得無處所無量<img:>處所。若爾雖於有
無所四句所得強名涅槃正般若正法涅槃非四論
宗也。

二㽵嚴義有三意。一釋名。二出體。三料簡。

不二而二明之。二㽵嚴者。一福德㽵嚴。亦名功德也。
二慧㽵嚴也。若言福德㽵嚴者。無所得善法。能濟潤
利行人故名為福。福則是其善行家德。如清冷等是
水家德也。言功德者。功體功能也。善有濟潤福利之
功故。名為功也。是其善行<img:>待名為功德也。言慧㽵
嚴者。有人言智慧者照見名去也。􂲹了<img:>慧。皆二種
別了知世。諦者。名照。第一義說名為慧。今大乘意如
大經師子吼品云。般若者謂諸眾生。毗婆舍那者。謂
諸賢聖。闍那者諸佛菩薩也。成論師釋番無癡善根
為諸眾生也。今大乘明義。凡夫眾生既􂳠屋故不知
中假而緣般若耶。直舉不二義種為般若。故涅槃論
云。眾生是佛內亦非外。亦非四句。並非眾生是也。亦
如有眾生悉有佛生也。毗婆舍那。謂諸聖人諸賢聖
始悟假。故名為見勝。見見四諦明了故。勝屬仕賢聖
異於凡夫也。闍那者。<img:>决斷明了中假故。名為諸佛
菩薩具般若義中說亦是無差別差別明之。若諸眾
生不識中假故舉體般若強名之。諸聖人假義故名
為見。諸佛菩薩悟中與任悟窮極。如十力初力故物
智若爾開之凡夫眾生舉體名之聖人待任邊說之。
諸佛菩薩令中任名之。

第二明體法。二種㽵嚴。不二而明之。功德與智慧。
並是事般為體。故大品經勸學文云。欲得六波羅蜜
與三十七品等因果智慧境智諸法者。當學般若波
羅蜜。文<img:><img:>勝勸文云。欲得如是功德。當學般若波
羅蜜。故知是通般若為體也。

第三料簡。問無差別差別通如勸學文云。六度等
為功德者。然功德門功德與智慧義不。答亦得之。如
五度為功德。第六度為智慧。又得善靜二通為功德
㽵嚴。若智慧莊嚴也。此言不二而二。造境為智。不造
境為功也。又二不二明之。六度並是智慧為體。亦是
悉是功德也。故通義則齊此福與智。如經中意成般
若名為莊嚴。或以說之菩提具或名助<img:>或言律儀
也。言莊嚴者。如大經分別有四義。一能政人。二能政
心。三政果。四諸行。共相莊餝。故四莊嚴。能為佛因菩
提具之脩順菩提名為助道法也。言律義者。身能理
隨順戒律不令地地者地有得心。即是菩薩破戒律
故名律義也。此四種謂開之無纖豪之異相。亦作任
亦中故也。開善大乘義云。分體者功德智慧二法門。
諸經論。分之有異。大經師子吼品云。有三復次說。初
以空慧為智慧。有行悉入功德。何知文云。慧莊嚴。從
初地乃至十地。以是理空慧為地體上所生別屬功
德。福德者。檀波羅蜜乃至般若。非般若波羅蜜。則以
五度。屬有行中智慧。非般若波羅蜜。屬功屬門。般若
波羅蜜以屬智慧。故簡異非功德也。第二復次智慧
莊嚴。諸佛菩薩。則是佛乃十地也。福德莊嚴。則是九
地菩薩。又能緣劣<img:>沒明之。佛果與十地。皆有功慧
二門。九地巳還亦然。信福德義劣。智慧義勝。即或成
論言。故則為高位說也。第三復次謂因果位分之云。
福德莊嚴有為有漏有果報有礙故非道智也。慧莊
嚴者。無為無漏無有果報無礙。是常住因果分門<img:>沒
明之也。今謂第一復次者有二義。一六度並是功德。
故非六度為六度。如非有有非無無約般若波羅蜜
為非般若波羅蜜也。二就中假明之。擅與乃至般若。
約假辨之。非般若波羅。徧舉正法般若論之。即橫意
也。第二復次<img:>第十地與佛果。亦是徧約煩惱盡故。
福慧。第九地巳下煩惱未盡因為功德也。第三復次
言亦是惑盡不盡。因果明之。經中三復次言。不二而
二明之。法開三意。初即後二意。二意即初意。初意不
異後兩意。後兩意不異初意。第二意不異初後。初後
不異第二。實論非初非後中也。經論中。諸德行不同。
如優婆塞經云。戒精進以為福分。忍禪般若為智分。
何者。如施與戒。於身口麤事情行資勸行人利義<img:>
相。故說為福分。不能照見緣細境故。不名智分也。精
進除然䇿此行而精進性。是發勸脩事情行而事相
是麤故精進故。施戒攝之為福分。政三種中。般若正
照見空之性。說為智。即般若中要忍名忍。忍體是慧。
故攝智中。如伏忍證諸忍。順忍無生忍寂滅忍也。法
六度實是並是慧性。亦是般若。名字通故。功德分。但
就假中通中逐事麤微分之福慧也。又一般若中義
分之六。如六度相攝也。又定觀身心不見故。􂲹來割
折身心不動是慧性。禪定則能當念停住極難故慧
性攝。般若自是慧也。二依相續解說經云。施戒為福
分。般若慧性也。三依大品經云。五度是福分。故說為
盲。般若是慧體故慧性也。四大經言。如師子吼品中
說如前也。次就位明之。如法皷經云。地前三十心。與
二種十信行。名為福分。初地巳上所行名為智慧。大
意地前􂲹行未好淨與福分。初地巳上。見法明淨故。
名為智慧性也。雖爾當分礙之福慧亦是不二而二
明之。福智緣義。離福無智。離智無福。福即是智。智即
是福。實論之。非福非智也。次約見不見分之。如大論
云。初地至九地。聞見佛性。未能分見與證見。同名為
福分。第十地與佛。分見證見故。同名為慧性也。此義
如佛性義中說也。次約人明。凡夫隨事行行俱資潤
說。名為福分。三界各行假信與中信故。因名慧分。如
法名福分。二門不二而二平<img:>沒明之也。問由智故
靜。亦是以智為定體智慧門。大論言。以智為定體。體
正意為令靜攝故智皆屬定行非智門耶。例如解脫
是慧為體。而無縛義而明此義屬功德門。非照境故
非智門。問以智為定體。慧門云何功德。若爾四無畏
亦然。應屬功德耶。答智為定躰。而屬慧門故。屬功德
門也。無畏門以智為體。明此智目􂲹照照通義<img:>智
之能非功德法。不得<img:>屬功德門也。問定慧分為兩
門。定屬功德者。力與無畏亦分兩門。無所畏何言智
耶。答不二而二義有觀定興慧明疎明之力無畏觀
蜜力則無畏義異。又力無畏無礙三法。並是果地得
故。釋論云。有法智慧名力。智慧􂲹通名畏也。

第三三位義有三(一釋名二明體相三料簡)。

所言三位者。諸經論中。有三種名也。一邪道。二不定
道。三正定道也。邪者。起儀無因果等諸法道因緣世
諦法權劃起於慧或心名為邪。亦名邪定也。不定者。
開善。或正或邪。遇善友。生於信心。於三寶四諦因果。
信善現前。即是正見。正見未安立。過物復忌<img:>謗法
斷善根故。復生邪見。名不定也。今大乘明義。不定義。
有兩。一或起有所得善。二或起有所得惡。亦名為不
定也。二遇善緣起向入無所得。名為不定。亦名共位。
五戒十善。雖復是有所得善。而入道器也。故名不定
聚也。故經論中。勸脩五戒十善。正是入道器故也。正
定聚者。正是慧正為乘義。亦是定不改義也。通稱位
者。有二義。一集義。二賴義。即是因類而集。如言方以
類集也。又通稱位者。分尊卑高下為義也。

第二明體相。三位體。論師釋不同。一開善云。舉大經
有恒河中七人。於初有三種明之。一謂常沒人。二謂
漸出還沒人。三得住人也。若起邪見一闡提等。及起
四重惡自現沒故。此位不能出生去。故言常沒也。復
有暫出還沒。過有善知識。發菩提心。故出之生信心
正見情。若經生。若遇惡智識。還復起邪見。斷善根
還沒。還沒或生或沒也。住人者安立善法。是第三人。
如曲令處若小乘有。立信根不尺善根。善根性巳立。
不復退起邪見。故住理也。此三人體位者。初人即侍
凡夫位。未識三寶四諦因果等。從無明初念無始生
巳來。未曾值一佛。未曾發一念菩提心。不脩世出世
善。而然起邪見。即世出世善根。此名為具縛邪聚常
沒位。即是其無體也。故本業經云有具位凡夫。不識
三寶。不信因果。未發道心故也。若有起小微善根。即
是不定共位體。若識發一念求佛出世善根巳來。須
入共位之始。如大經云。陀一熈連河沙未滿巳還。悉
是此中人法。並名共位不定聚。亦是暫出還位故。邪
正相間。故以邪正善惡為體也。若曾值滿熈連河沙
佛所。發菩提心。始證性地之初。是性體位故。地持經
云。不尺善根傍正法緣法成體故。云正定聚也。從三
種性。習種性。性種性。道種性。是性地之終正善巳見
立善法為體位也。二云邪定。不定。正立宗只約一世
中。約三人。開三聚。都不關無明初念等也。故經云。一
闡提尺善。唯人中有也。今無得大乘義宗徒。任十信
等住人正定聚位體。八洹沙義說不同。或云任十信。
或云中十信。判之不關三十心位中。亦具如五種菩
提義中至也。亦是三定有所得善。五戒七信為體。位
亦應是直舉三根性。判三定聚也。未必如論從無明
初念釋之也。

第三料簡。開合師說不同。一大經□□品云。三種
病人。為三位。何者。初傳凡夫不可人。謂必死人。少為
耶定位也。若遇醫則差。不遇醫不差人。為共為人也。
若是自差人。是性地位也。二釋云。如前三種病人者。
約可救而子住有成未成判也。若未立信根。名為必
死人。不差則未事救位故非盡具縛人。今若具縛與
共位。悉是病人。若初發心人至第六心巳還。明可救
遇師差人也。七心巳上。是自差也。遇醫及自差。開十
種性。初十心為兩種性人也。具縛位中含而不開。共
位中開為四種菩薩。若性地位有兩種。開為三別。依
瓔珞經。開初一十信為習種性。中十心為性種性。後
十心為道種性也。二依地攝論。開為兩種也。初十心
為性地。後六心為解行地。若就初十心復應有為兩。
若初心至六心巳還。或退或不退。三乘共性地。第七
心以上。則不退為二乘。若大乘明之□性也。論師次第
釋之。依瓔珞本業經下卷云。若從不識三寶根凡夫
地位。於若佛菩薩政行中。起一念信。發菩提心。爾時
名為信根菩薩。亦名假名。亦名名字菩薩。<img:>是人<img:>
行十善。若一劫二劫。脩行十善。受六天果報。此文意
前引三菩薩<img:>釋<img:>行十善得是十善果報菩薩為
四種菩薩也。此法師云。若雖大品經□□品云。輕毛
明位行未定。隨風東西行不定。又大經迦葉品。牛菩
薩有二種。一假名菩薩。二實行菩薩。此意同假名也。
本業經同名復云名字即是輕不定故名字說之也。
又瓔珞業云云具足有煩惱集無量業。亦退亦成出。
若值善知識學佛法。若一劫二劫。方入住位。若不爾
者。常沒不出法明亦退亦不退。是不定聚人。皆出還
沒。沒巳復出。若未登性地第三住位。則猶暫還沒也。
若遇善友可得登入住位。從不定位不住位性地者。
本業經有六種。習種性。性種性。道種性。聖種性。等覺
性。此總始終說之也。今大乘無依無得宗則不然。具
如前說。三位三聚主意。直總約三根性。判三位。但正
定位。有兩意。一是假十但明之。二中十信明之。都不
開三十心信中辨之也。若不二而二。通而明之。如一
中有無量無量中有一等義論何妨種種說之也。問
三聚人得有一神命。得三聚人以不。答􂳠後具縛凡
夫時節能然無有邊際也。故論阿含經與云舍衛國
獦師進逐一鴿。鴿入舍利弗影中。猶故戰慄。入佛影
中爾乃安樂。佛令舍利弗以神通力觀於然此邊止
受鴿身見鳥畔直只一鴿鳥前身嘗非二乘所見所
說六道之神身乎。若爾一神身。何所不經作智亦得
一神命三聚身乎。又諸法師云。凡發道心。有期限。猶
故賖遠不可知之。故釋迦於大通智勝佛所化第十
六沙改化眾生。而大通智勝佛滅度巳來。若三千世
界。破之微塵過東方五百世界。至下一點。復粖所點
為塵。復過是數。而大通智勝佛滅度巳來。復過於此。
而<img:>眾生故此二乘凡夫之地<img:>時節。猶<img:>長遠。而
本業經云。百劫千劫者。諸法師云。指福共位始終通
列物耳。性位時節者。本業經云。初一阿僧祇劫中。二
阿僧祇劫。亦應是列眾生故爾也。一家意但一往舉
三時節判三位也。問此三位。於變易分段淨穢兩土
云何。答一家義宗。邪定不定兩聚者。穢土。若正定。或
穢土。或多是反事淨土。此通三乘辨之也。問邪聚人
攝因果等法。亦攝因緣中假法不。答一家義宗。正拔
理􂲹有所得法。不拔因緣中假法。何不識知。而亦得
言總相拔因緣無所得法。如總相緣反照知也。

無依無得大乘四論玄義記卷第十(終)


顯慶三年歲次戊午年十二月六日興輪寺學問
僧法安為大皇及內殿故敬奉章也。