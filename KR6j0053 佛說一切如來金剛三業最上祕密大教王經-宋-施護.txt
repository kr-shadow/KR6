#+TITLE: 佛說一切如來金剛三業最上祕密大教王經-宋-施護
#+DATE: 2018-05-12 10:23:45
#+SOURCE: github.com/kanripo/KR6j0053 master af906a34                



No. 885
佛說一切如來金剛三業最上
祕密大教王經卷第一

西天譯經三藏朝奉大夫試鴻臚卿
傳法大師臣施護奉　詔譯

* 《一切如來金剛三業最上甚深祕密中祕密
諸佛大集會》安住一切如來三摩地大曼拏
羅分第一

如是我聞。一時佛住一切如來神通加持一
切如來金剛三業一切如來正智出生變化清
淨境界。與不可數不可計一切佛剎須彌山
量等塵數諸大菩薩眾俱。其名曰金剛三昧
菩薩。金剛身菩薩。金剛語菩薩。金剛心菩
薩。金剛定菩薩。金剛最勝菩薩。金剛地
菩薩。金剛水菩薩。金剛火菩薩。金剛風
菩薩。金剛虛空菩薩。金剛色菩薩。金剛
聲菩薩。金剛香菩薩。金剛味菩薩。金剛
觸菩薩。金剛法界自性菩薩。如是等菩薩摩
訶薩而為上首。是時有等虛空界一切如來。
所謂大毘盧遮那金剛如來。阿閦金剛如
來。寶生金剛如來。無量壽金剛如來。不
空成就金剛如來。如是等一切如來。譬如胡
麻。遍滿虛空而無間隙。是諸如來。於虛空中
一一出現。

爾時世尊大毘盧遮那金剛如來。於大眾中
即入一切如來最勝自在大教三摩地。此三
摩地。從一切如來莊嚴身入。於是三摩地中
總攝一切如來身語心業。為大主宰。隨順一
切所求義故。於一身中現諸影像作諸變化
然復現本毘盧遮那佛身。從是身中出三摩
地。由是變化故。即時出現佛眼菩薩。摩摩
枳菩薩。白衣菩薩。多羅菩薩。如是等菩薩
出生而住。又復出現色自性菩薩。聲自性
菩薩。香自性菩薩。味自性菩薩。觸自性
菩薩。如是等菩薩出生而住。

爾時世尊阿閦金剛如來。於諸如來清淨境
界周遍十方廣大圓滿大三昧耶大曼拏羅
中。以加持願力故如理安住。自性觀達種種
色像。出生變化無邊佛雲。四方周密無所間
隙。於中出現本尊曼拏羅。廣大莊嚴住諸佛
前。如是出現已。即於一切如來身語心金剛
三業一切如來大曼拏羅中。如理安住。

是時世尊大毘盧遮那金剛如來。阿閦金剛
如來。寶生金剛如來。無量壽金剛如來。不空
成就金剛如來。是諸如來。皆悉安住金剛菩
提心。住菩提心已。即入一切如來現前安住
金剛三摩地。

又復安住一切如來吉祥清淨大金剛地。乃
至盡虛空界一切眾生。一切皆得金剛薩埵
而為加持。復得一切如來最勝妙樂。

爾時世尊大毘盧遮那金剛如來。從一切如
來身語心金剛三業所生三摩地出已。即現
大持明人。得一切如來大明加持安住。乃至
普遍無邊而悉加持此持明人。從佛世尊菩
提心。出現其三面住諸佛前。時諸如來一一
皆現。

是時世尊阿閦金剛如來等一切如來。從大
毘盧遮那金剛如來心。出三摩地已。各作是
言。

「　大哉一切佛
　悉轉菩提心
　安住諸如來
　祕密勝無礙」


又復世尊大毘盧遮那金剛如來。彈指召集
一切如來。時諸如來即時出現真實三昧化
諸寶雲雨寶供具。供養世尊大毘盧遮那金
剛如來。作是供養已頂禮恭敬咸作是言。世
尊我等皆欲隨自宣說一切如來祕密集會金
剛精妙真實法門。

是時世尊。大毘盧遮那金剛如來。即讚是言。
善哉善哉諸佛世尊。善作善說是大希有。所
有一切修祕密行諸菩薩眾。得未曾有。悉令
了達祕密真實廣大法門。斷諸疑惑。如是功
德最勝無比。所有一切如來眾會。一切如來
灌頂金剛身語心祕密三業。一切如來加持
所作。一切如來金剛三昧出生正句。一切如
來最極妙樂無上勝義。乃至一切如來智現
前智因果等法。隨自宣說今正是時。

爾時世尊阿閦金剛如來。受勸請已。即入一
切如來大智光明阿閦金剛三摩地。從定出
已住金剛三業。宣說金剛部最上精妙自根
本心大明曰。

唵(引一句)嚩日囉(二合)特哩(二合)俱(半音二)

說此大明時彼佛世尊。從一切如來身語心
中。出現持明人。現黑白赤三種色相。與阿閦
如來大印相應。安住最上根本一切如來金
剛三業。此持明人於東方坐。是名金剛部
主。

又復世尊寶生金剛如來。即入一切如來寶
生金剛吉祥三摩地。從定出已。以自三業。宣
說寶部最上精妙自根本心大明曰。

唵(引一句)囉怛那(二合)特哩(二合)俱(半音二)

說此大明時彼佛世尊。從一切如來身語心
中。出現持明人。現黃白黑三種色相。與寶生
大印聚集相應。入虛空界。安住虛空界一切
如來金剛三業。此持明人於南方坐。是名寶
部主。

又復世尊無量壽金剛如來。即入大蓮華教
出生金剛三摩地。從定出已。以自三業。宣說
蓮華部最上精妙自根本心大明曰。

唵(引一句)阿盧力俱(半音二)

說此大明時彼佛世尊。從一切如來身語心
中。出現持明人。現赤白黑三種色相。與觀
自在大明主大印相應。安住最上一切如來
金剛三業。此持明人於西方坐。是名蓮華部
主。

又復世尊不空成就金剛如來。即入一切如
來不空三昧金剛三摩地。從定出已。以自三
業。宣說三昧句召部最上精妙自根本心大
明曰。

唵(引一句)鉢囉(二合)倪也(二合引)特哩(二合)俱(半音二)

說此大明時彼佛世尊。從一切如來身語心
中。出現持明人。現白黑綠三種色相。與不空
金剛大印相應。安住一切如來金剛三業。此
持明人於北方坐。是名三昧部主。

又復世尊大毘盧遮那金剛如來。即入一切
如來三昧出生金剛三摩地。從定出已。以
自三業。宣說佛部最上精妙自根本心大明
曰。

唵(引一句)𡁠那𡁠俱(半音二)

說此大明時彼佛世尊。從一切如來身語心
中。出現持明人。現黑白赤三種色相。與大毘
盧遮那大印相應。安住最上根本一切如來
金剛三業。此持明人於中方坐。是名佛部
主。

如是金剛部。寶部。蓮華部。三昧部。佛部等。
五部甚深祕密法門。是即五種祕密解脫成
就。

爾時世尊阿閦金剛如來。復入一切如來身
語心持金剛調伏三昧三摩地。從定出已。以
自身語心。宣說一切金剛部中一切上首明
妃根本心大明曰。

唵(引一句)訥尾(二合引)沙囉帝(二)

說此大明時彼佛世尊。從一切如來身語心。
出現持明菩薩。住女人色相。於東南隅坐。

又復世尊毘盧遮那金剛如來。即入一切如
來調伏金剛三摩地。從定出已。以自三業。
宣說一切如來部中一切上首明妃根本心大
明曰。

唵(引一句)謨(引)賀囉帝(二)

說此大明時彼佛世尊。從一切如來身語心。
出現持明菩薩。住女人色相。於西南隅坐。

又復世尊無量壽金剛如來。即入一切如來
持蓮華調伏金剛三摩地。從定出已。以自三
業。宣說一切如來蓮華部中一切上首明妃
根本心大明曰。

唵(引一句)囉(引)誐囉帝(二)

說此大明時彼佛世尊。從一切如來身語心。
出現持明菩薩。住女人色相。於西北隅坐。

又復世尊不空成就金剛如來。即入一切如
來語言三昧金剛三摩地。從定出已。以自三
業。宣說一切如來三昧句召部中一切上首
明妃根本心大明曰。

唵(引一句)嚩日囉(二合)囉帝

說此大明時彼佛世尊。從一切如來身語心。
出現持明菩薩。住女人色相於東北隅坐。

是四持明菩薩。一一皆從一切如來明妃三
昧正智出生。

爾時世尊大毘盧遮那金剛如來。復入遍照
金剛三摩地。從定出已。以自三業。宣說安住
一切如來大曼拏羅中。金剛大忿怒焰鬘得
迦明王根本心大明曰。

唵(引一句)野鬘(引)得訖哩(三合)咄(半音二)

說此大明時彼佛世尊。從一切如來身語心
一切如來大明根本。出現大忿怒明王。於東
門坐。

復入一切如來現前正覺金剛三摩地。從定
出已。以自三業。宣說安住一切如來大曼拏
羅中。金剛大忿怒鉢囉研得迦明王根本心
大明曰。

唵(引一句)鉢囉(二合)研得訖哩(三合)咄(半音二)

說此大明時彼佛世尊。從一切如來身語心
金剛三昧大明根本。出現大忿怒明王。於南
門坐。

復入一切如來法寶所作三摩地。從定出已。
以自三業。宣說安住一切如來大曼拏羅中。
金剛大忿怒鉢訥鬘得迦明王根本心大明
曰。

唵(引一句)鉢訥鬘(引)得訖哩(三合)咄(半音二)

說此大明時彼佛世尊。從一切如來身語心
一切如來語業行。出現大忿怒明王。於西門
坐。

復入一切如來身語心金剛三摩地。從定出
已。以自三業。宣說安住一切如來身語心曼
拏羅中。金剛大忿怒尾覲難得迦明王根本
心大明曰。

唵(引)尾覲難(二合引)得訖哩(三合)咄(半音二)

說此大明時彼佛世尊。從一切如來身語心
一切如來三業行和合。出現大忿怒明王。於
北門坐。

如是等大忿怒明王。咸各安住一切如來身
語心大喜三昧耶大曼拏羅中。

* 《一切如來金剛三業最上甚深祕密中祕密
諸佛大集會》菩提心分第二

爾時一切如來。以金剛三業作大供養。供養
毘盧遮那如來。作是供養已。咸各說是伽陀
曰。

「　我各樂說精妙法
　最上金剛身語心
　及說無上大菩提
　一切如來祕密義」


是時毘盧遮那金剛如來金剛三業大祕密
主。聞諸如來說是伽陀已。默然而住。

爾時會中有諸菩薩。咸各內心思惟是相。世
尊知已。於大會中作如是言。諸善男子。若身
若心有所生相。是為住相。身心離相當何所
住。語言分別亦復如是。時諸菩薩聞是法已。
皆悉安住一切如來堅固三業。離一切相猶
如虛空。生大歡喜咸作是言。

「　大哉普賢大法界
　堅固無動身語心
　無生相應名所生
　一切生法皆如是」


是時一切如來。各各安住堅固三業已。即入
一切如來現前正覺金剛三摩地。從定出已
咸作是言。菩提心者當知無性。性非無性。性
亦非性。若了此性即了無性。如是了者。即能
了達彼無上性。彼了達故即無所得。此即名
為一切如來安住堅固身語心業。

爾時世尊大毘盧遮那金剛如來。即入一切
如來現前金剛三摩地。從定出已作如是言。
當知菩提心者離一切性。若蘊若處若界無
取無捨。諸法無我平等出生。而彼心法本自
不生。是故當知我法自性即彼空性。如是了
者。乃名堅固住菩提心。

又復世尊阿閦金剛如來。即入一切如來無
盡金剛三摩地。從定出已作如是言。菩提心
者無法無法性。無生亦無我。此性如虛空離
諸分別相。如是了者。乃名堅固住菩提心。

又復世尊寶生金剛如來。即入一切如來法
無我金剛三摩地。從定出已作如是言。菩提
心者。即諸法無性離諸法相。從法無我實際
所生。如是了者。乃名堅固住菩提心。

又復世尊無量壽金剛如來。即入一切如來
熾盛焰光金剛三摩地。從定出已作如是言。
菩提心者即無生法。非性非無性。如虛空句
相應而住。於一切法亦如是行。如是了者乃
名堅固住菩提心。

又復世尊不空成就金剛如來。即入一切如
來現前住金剛三摩地。從定出已作如是言。
菩提心者。是即自性淨光明法。非彼菩提有
相可得。亦非現前三昧可證。如是了者。乃名
堅固住菩提心。

爾時有菩薩摩訶薩。名曰慈氏。在大會中。
聞諸如來各各以自三業。宣說祕密法性明
句。及說菩提心法。生大歡喜歎未曾有。即於
眾中作如是言。

「　大哉一切佛
　大哉祕密法
　宣說妙法門
　真實清淨義
　及說菩提心
　我歸命稱讚
　從無我出生
　一切佛菩薩
　已離諸疑惑
　無相亦無礙
　皆住菩提心
　我歸命稱讚
　普賢一切義
　從菩提心轉
　及彼一切行
　菩提行所生
　堅固菩提心
　我歸命稱讚
　如來心清淨
　是即菩提心
　身語業堅固
　名金剛三業
　佛菩提所歸
　我歸命稱讚」


* 《一切如來金剛三業最上甚深祕密中祕密
諸佛大集會》金剛莊嚴三摩地分第三

爾時世尊大毘盧遮那金剛如來。復入一切
如來變化大雲莊嚴金剛三摩地。從定出已
即說大明曰。

唵(引一句)輸􂏔(切身)多(引)倪也(二合)那嚩日囉(二合
二)莎婆(引)嚩(引)怛摩(二合)酤㰠(呼郎切下同三)

說是大明已。復說伽陀曰。

「　於虛空界中
　想佛曼拏羅
　光明雲大嚴
　佛平等焰光
　五種平等光
　成平等圓壇
　五欲性解脫
　名五自在行
　住平等觀想
　在佛影像中
　遍照尊大印
　三業相應住
　金剛身語心
　住大印觀想
　阿閦尊大印
　出生相應行
　寶生尊大印
　無量壽智光
　不空成就印
　想佛曼拏羅
　現帝青大光
　住堅固三業
　持金剛大焰
　大惡可怖相
　現水精月光
　莊嚴髮髻冠
　持熾盛大輪
　眾莊嚴清淨
　現紫金色光
　佛雲照諸部
　九鈷金剛杵
　執持而觀想
　現珊瑚色光
　金剛焰嚴飾
　持大寶光明
　熾盛雲普遍
　現蓮華色光
　莊嚴髮髻冠
　持熾盛蓮華
　想蓮華金剛
　此五種光明
　不空堅固相
　善持智慧劍
　想佛曼拏羅」


說是伽陀已。復入一切如來法界自性三摩
地。從定出已。復說金剛三業加持大明曰。

唵(引一句)達哩摩(二合)馱(引)覩嚩日囉(二合)(二)莎婆(引)
嚩(引)怛摩(二合)酤㰠(引)(三)

說是大明已。復說伽陀曰。

「　現五種大寶
　皆如芥子量
　無比復最上
　常住觀相應
　此寶廣大住
　無住復廣大
　彼廣大寶雲
　即佛平等光
　現金剛大輪
　出現大寶雲
　持大蓮華藏
　執本部器仗
　復現菩薩雲
　廣大無邊際
　作自在變化
　一切皆無礙
　於虛空界中
　現月曼拏羅
　自曼拏羅等
　想大輪圓滿
　蓮華曼拏羅
　想金剛自性
　寶曼拏羅生
　自性清淨寶
　相應曼拏羅
　虛空相出生
　即佛最上性
　身語心成就
　此堅固出生
　具一切智相」


* 《一切如來金剛三業最上甚深祕密中祕密
諸佛大集會》一切如來心曼拏羅分第四

「　爾時佛世尊
　大毘盧遮那
　復彈指句召
　一切諸如來
　是時諸如來
　又復皆雲集
　勸請毘盧尊
　說曼拏羅法
　諸如來寂靜
　諸如來出生
　最上法無我
　願說曼拏羅
　一切相圓滿
　一切相莊嚴
　普賢最上身
　願說曼拏羅
　寂靜法出生
　正智行清淨
　普賢最上語
　願說曼拏羅
　諸有情大心
　自性淨無垢
　普賢最上心
　願說曼拏羅
　爾時金剛手
　三界最勝尊
　救度三界者
　菩薩摩訶薩
　諸如來大心
　諸如來出生
　諸曼拏羅性
　次第而宣說
　我今說最上
　大心曼拏羅
　安住心金剛
　三業曼拏羅
　信解心為線
　稱分量所作
　以智慧絣量
　住三業觀想
　十二肘量作
　大心曼拏羅
　四方與四隅
　四門四樓閣
　中心置大輪
　圓滿無所缺
　各住本尊印
　所作如儀軌
　輪中想金剛
　現帝青大光
　五鈷大智杵
　光焰可怖相
　東方想大輪
　金剛光莊嚴
　南方想大寶
　現眾寶光明
　西方大蓮華
　現蓮華色光
　北方大利劍
　出現熾盛光
　東南隅佛眼
　現青雲色光
　西南隅智杵
　摩摩枳出生
　西北隅蓮華
　出現開敷相
　東北隅青蓮
　青雲色淨光
　復次於東門
　想沒訥誐羅
　南門想寶杖
　金剛淨焰光
　西門想蓮華
　現熾盛劍光
　北門金剛杵
　及金剛瓶等
　如是觀想已
　成心曼拏羅
　以金剛三業
　作廣大供養
　若住身供養
　於身相無礙
　若住心供養
　了心性平等
　智者善安住
　具無量功德
　諸佛吉祥句
　虛空界莊嚴
　若世間供養
　香華燈塗等
　得聖賢歡喜
　諸菩薩敬愛」


* 《一切如來金剛三業最上甚深祕密中祕密
諸佛大集會》一切明句行分第五

爾時世尊大毘盧遮那金剛如來。金剛三業
大自在主大執金剛王。一切處最勝自在。善
說諸法一切行義及諸行相。於大眾中作如
是言。諸大士當知彼一切法離諸疑惑。真實
出生若貪若瞋。及癡法等此三平等。了此法
性。是即無上大菩提性。如是了知已得一切
成就。假使世間旃陀羅輩及諸惡類。常起殺
害諸眾生心。若能以淨信解修祕密者。如是
等人皆得成就。而能安住大乘祕密。

復次若有造無間業諸眾生類。廣造諸惡極
重罪已。能起淨信修祕密者。亦得一切最上
成就。若有眾生。造殺生業行不與取。受諸邪
染起大妄語。造如是等諸惡業者。若能起淨
信解修祕密法。如是等人亦得成就。何以故。
諸大士當知祕密法中。若染若淨若怨若親
皆悉平等。若了知者。乃能安住最上大乘祕
密法要。是即成就諸佛自性。以如是故於一
切法得離疑惑。唯除毀謗阿闍梨者。如是等
人。設使勤求於祕密法不能成就。

是時會中有菩薩摩訶薩。名除蓋障。聞佛世
尊說是法已。怪未曾有。即白佛言。世尊云何
於諸如來及大眾中宣說此義。我昔未聞。為
法非法語耶。願佛世尊為我開曉。

爾時世尊大毘盧遮那金剛如來。即告除蓋
障菩薩言。止止善男子。莫作是說。當知所說
即諸法性。一切如來真實淨智。諸法精妙勝
義出生。如是名為菩提行句。

又復會中。所有不可數不可計一切佛剎中。
須彌山量等塵數諸菩薩眾。聞佛說是法已。
皆大驚怖迷悶躄地。各作是念。唯願世尊加
哀救護。令我等輩還復本座。

爾時世尊大毘盧遮那金剛如來。知其念已。
即入一切如來金剛三業虛空平等無二金剛
三摩地。於其定中。以金剛三業神通加持。即
時諸菩薩眾。咸得醒悟離諸怖畏。而能各各
還復本座。

是時一切如來見是事已。皆大歡喜生希有
心。咸以清淨深妙法音。說是伽陀曰。

「　大哉最上法
　大哉法義生
　法無我真實
　歸命金剛王
　身語心清淨
　住虛空平等
　離疑惑無礙
　歸命金剛身
　如來心最上
　三際道隨轉
　真如界離相
　歸命如虛空
　虛空身真實
　虛空語善轉
　虛空法清淨
　歸命無所喻」


* 《一切如來金剛三業最上甚深祕密中祕密
諸佛大集會》身語心加持分第六

爾時世尊阿閦金剛如來。復入一切如來身
語心祕密三摩地。從定出已。宣說加持心大
明曰。

唵(引一句)薩哩嚩(二合)怛他(引)誐多唧多嚩日囉
(二合)(二)莎婆(引)嚩(引)怛摩(二合)酤㰠(引)(三)

又復世尊大毘盧遮那金剛如來。出彼定已。
復入離塵金剛三摩地。從是出已。宣說加持
身大明曰。

唵(引一句)薩哩嚩(二合)怛他(引)誐多迦(引)野嚩日
囉(二合)(二)莎婆(引)嚩(引)怛摩(二合)酤㰠(引)(三)

又復世尊無量壽金剛如來。即入無二平等
金剛三摩地。從定出已。宣說加持語大明曰。

唵(引一句)薩哩嚩(二合)怛他(引)誐多嚩(引)吾嚩(二合)
日囉(二合)(二)莎婆(引)嚩(引)怛摩(二合)酤㰠(引)(三)

此三金剛。是諸如來大祕密句。離諸觀想分
別。安住一切真言行相。

又復世尊寶生金剛如來。即入智燈金剛三
摩地。從定出已。說此大明曰。

唵(引一句)薩哩嚩(二合)怛他(引)誐多(引)耨囉(引)誐拏
嚩日郎(二合二)莎婆(引)嚩(引)怛摩(二合)酤㰠(引)(三)

又復世尊不空成就金剛如來。即入不空金
剛三摩地。從定出已。說此供養諸佛大明曰。

唵(引一句)薩哩嚩(二合)怛他(引)誐多布惹(引)嚩日
囉(二合)(二)莎婆(引)嚩(引)怛摩(二合)酤㰠(引)(三)

如是大明。當以五種無礙功德。具五種行供
養諸佛。如是供養已。速得成就諸佛自性。即
能安住一切如來金剛三業。是持金剛者。

爾時金剛手菩薩摩訶薩大執金剛者。隨喜
一切如來各說大明已。亦自安住真言行門。
於自身語心三業而悉靜住。照達廣大成就
法門。心住無我生大歡喜。身語二業離諸有
相。如是三業相應。猶如虛空平等安住。了達
身語心業自性皆無所得。由是得與真言行
相自性相應。非智所覺非心所觀。遠離有為
諸行造作。而彼身語心相。與彼菩提自性相
應。如是宣說大明儀軌。

「　時金剛手尊
　住諸佛光明
　諸佛一切智
　說最上觀想
　當住虛空中
　想月曼拏羅
　現諸佛影像
　微妙行相應」


應當觀想如是。

唵字

「　當住於一心
　想芥子滿空
　觀想諸智句
　祕密智儀軌
　復住虛空中
　想日曼拏羅
　現諸佛影像
　一切句圓滿」


應當觀想如是。

吽字

「　復住虛空中
　想輪曼拏羅
　出現佛眼相
　想金剛蓮華
　復住虛空中
　想寶曼拏羅
　出現眾寶相
　圓滿而觀想
　復住空觀想
　蓮華曼拏羅
　金剛相相應
　想蓮華金剛
　復住空觀想
　光明曼拏羅
　現諸佛善相
　最勝光圍繞
　復現青蓮相
　五鈷金剛杵
　眾寶如麥量
　住心而觀想
　復想八葉蓮
　如左拏迦量
　住心觀想已
　迴向大菩提
　輪等皆最勝
　如儀軌觀想
　成就菩提句
　圓滿諸功德
　大明行最勝
　安住佛菩提
　出生諸法句
　住金剛三業
　爾時金剛手
　為利諸眾生
　說諸清淨行
　祕密中最上
　於法分限中
　處塵染無著
　作祕密供養
　是名心供養
　若以甘露食
　得成勝義果
　最上真實法
　離相菩提心
　當以四種食
　常依法而食
　住三業祕密
　一切皆成就
　此四雖常食
　而勿生礙想
　離此四非法
　當了飲食性
　得諸佛敬愛
　及菩薩智慧
　諸相應行等
　速成就佛性
　欲界中自在
　及諸有所作
　得威光色力
　一切皆敬愛
　世有大名稱
　覩者如光照
　一切佛祕密
　諸菩薩最上」


此名一切祕密大明行金剛三業真實法門。
佛說一切如來金剛三業最上祕密大教王經
卷第一




佛說一切如來金剛三業最上祕
密大教王經卷第二

西天譯經三藏朝奉大夫試鴻臚卿
傳法大師臣施護奉　詔譯

* 《一切如來金剛三業最上甚深祕密中祕密
諸佛大集會》祕密精妙行分第七

爾時世尊大毘盧遮那金剛如來。又復宣說
一切如來金剛三業大三昧耶。最上真實大
明勝行三摩地法伽陀曰。

「　諸富樂所樂
　隨意即當行
　獲種種相應
　速成就佛性
　又復諸富樂
　所樂隨意行
　得本尊相應
　成自他供養
　作苦行求法
　彼不能成就
　諸樂隨意行
　斯為善成就
　假使求四方
　飲食而活命
　持誦不間斷
　得成諸富樂
　善住身語心
　勤求大菩提
　遠離夭橫怖
　當不墮地獄
　佛菩薩所行
　最上大明行
　謂勝法文字
　成就諸富樂
　順行諸樂境
　即五智自在
　菩薩常稱讚
　諸佛善所作
　當知色三種
　成自他供養
　一切佛敬愛
　毘盧尊出生
　又復聲三種
　供養諸聖賢
　一切佛敬愛
　寶幢尊出生
　又復香三種
　供養諸佛等
　一切佛敬愛
　無量壽出生
　又復味三種
　供養諸聖賢
　一切佛敬愛
　不空尊出生
　又復觸三種
　供養於本部
　彼諸佛金剛
　阿閦尊所得
　彼色聲香等
　心常離諸結
　一切佛世尊
　祕密真實說
　色聲等明句
　諦心而觀想
　復各於本部
　觀想諸聖賢
　住佛念相應
　作法念觀想
　觀身語意業
　成金剛念觀
　諸部念相應
　成忿怒念觀
　賢聖念相應
　成就菩提觀
　若住於身觀
　即身相無礙
　若住心觀想
　心離諸有著
　諸佛所愛樂
　住佛眼觀察
　二處皆平等
　速成就佛性
　吽字及唵字
　發字等儀軌
　現五種光明
　想蓮華金剛
　如月淨光焰
　隨意而觀想
　佛念等相應
　觀想求菩提
　云何佛念觀
　謂遍一切處
　皆諸佛影像
　出現佛智雲
　云何法念觀
　謂遍一切處
　觀想金剛法
　出現法智雲
　云何金剛觀
　謂遍一切處
　想金剛薩埵
　現金剛智雲
　云何諸部觀
　謂遍一切處
　現本尊影像
　及本尊智雲
　云何忿怒觀
　謂遍一切處
　想出忿怒聲
　現忿怒智雲
　云何菩提觀
　及彼菩提念
　謂本金剛蓮
　二處悉平等
　現智日金剛
　作金剛供養
　復云何得名
　曼拏羅念觀
　謂二處平等
　妙蓮華自在
　出生大相應
　曼拏羅自性
　云何身念觀
　謂一切如來
　所有勝妙身
　五蘊性圓滿
　彼佛身自性
　平等如是見
　云何語念觀
　謂金剛法語
　平等如是見
　持最上法性
　云何心念觀
　謂普賢大心
　普遍於一切
　住祕密根本
　平等如是見
　持金剛大心
　云何有情觀
　謂諸有情心
　及彼身語業
　平等如是見
　皆離相平等
　一切如虛空
　復云何得名
　一切大明相
　謂即身語心
　念觀相應法
　身住妙金剛
　語心亦如是
　作是平等見
　名最上持妙
　又復云何名
　三昧耶念觀
　謂三昧文字
　清淨諸儀軌
　如來所莊嚴
　得妙樂成就
　又復云何名
　般若波羅蜜
　三昧耶念觀
　謂諸法自性
　清淨大光明
　無生無所依
　無智亦無得
　無因無所生
　又復云何名
　彼無生念觀
　亦諸法自性
　清淨光明法
　如虛空離相
　亦復離文字
　無二非無二
　無垢而寂靜
　又復云何名
　諸部供養觀
　謂身心離相
　作平等供養
　與諸部相應
　成就甘露法
　得佛加持身
　及彼金剛心
　最上持法語
　皆如理所得
　身語心清淨
　遠離諸邪念
　成就持明行
　得金剛不壞」


* 《一切如來金剛三業最上甚深祕密中祕密
諸佛大集會》甘露三昧分第八

爾時世尊寶生金剛如來。安住一切如來金
剛三業。於大會中。向金剛手菩薩最上自在
執金剛者。稱讚勸請作如是言。

「　大乘金剛士
　住空清淨行
　普賢大供養
　願說最上行
　貪瞋癡染性
　同入金剛乘
　與虛空平等
　無住大供養
　解脫道所歸
　三乘共宣說
　佛大樂清淨
　願說供養法
　菩提心廣大
　善轉妙法輪
　身語心清淨
　歸命金剛乘
　爾時金剛手
　菩薩摩訶薩
　受佛勸請已
　即說供養法
　遍一切虛空
　現廣大字相
　一切灌頂義
　攝金剛寶部
　安住三金剛
　身語心善樂
　諸佛出生法
　供養諸如來
　彼供養法者
　住身心平等
　離著而無礙
　當了諸法性
　遍大地方所
　一切皆清淨
　離相而寂然
　無少法差別
　皆是諸如來
　神通慧所作
　祕密最上法
　從五部出生
　當住於虛空
　觀想大智海
　自身處月輪
　具種種嚴飾
　住諸佛心智
　寂靜金剛界
　想四寶莊嚴
　高廣殊妙塔
　五種光明鬘
　清淨而圍繞
　復想大智海
　三世無住相
　廣大不思議
　總攝一切法
　想自毛孔中
　現供養智雲
　及五種蓮華
　謂青蓮華等
　生有三種華
　從聖賢所現
　迦哩尼迦華
　及末利迦華
　踰體迦妙華
　迦囉尾囉等
　一一皆殊勝
　妙香悉周遍
　想輪曼拏羅
　具種種莊嚴
　廣百由旬量
　周匝悉圓滿
　金剛及蓮華
　輪并寶劍等
　以智慧觀想
　一一於空現
　廣俱胝由旬
　四方淨嚴飾
　眾寶所成塔
　自性淨無垢
　以正智觀想
　諸部供養因
　五種勝功德
　成供養雲海
　寶衣淨無垢
　供養求菩提
　作五種供養
　得賢聖歡喜
　種種最上寶
　想現而莊嚴
　彼一切妙寶
　得最上成就
　七寶嚴境界
　一切皆圓滿
　安住於正慧
　種種義成就
　最上大印相
　佛曼拏羅中
　與諸觸相應
　及諸味成就
　當住空觀想
　寶嚴曼拏羅
　自體即佛身
　作廣大供養
　彼最上祕密
　隨順一切法
　安住加持句
　是真實供養
　所有甘露味
　能資生智慧
　住諸佛三業
　成就金剛智」


* 《一切如來金剛三業最上甚深祕密中祕密
諸佛大集會》最上清淨真實三昧分第九

「　爾時金剛手
　復現空字相
　一切灌頂行
　一切勝自在
　身語心相應
　三業曼拏羅
　宣說最上法
　諸佛祕密智
　當住空觀想
　金剛曼拏羅
　中現阿閦尊
　想執金剛杵
　大焰光熾盛
　五種光圓滿
　三世佛出生
　金剛部變化
　身語心相應
　想最上金剛
　上首禪定法
　心平等成就
　眾祕密金剛
　能破壞一切
　阿閦金剛生
　住諸佛境界」


如是名為金剛部中阿閦如來真實三昧觀想
法。

「　爾時金剛手
　智解脫成就
　自性淨無垢
　入大菩提行
　說真實三昧
　成佛菩提法
　當住虛空中
　想佛曼拏羅
　中現毘盧尊
　及想一切佛
　與諸寶相應
　成金剛影像
　從彼三金剛
　出一切妙寶
　平等如意珠
　現圓滿寶海
　諸佛大牟尼
　出生諸佛子」


如是名為佛部中毘盧遮那如來真實三昧一
切部中大智觀想法。

「　爾時金剛手
　說染性解脫
　祕密淨無著
　蓮華曼拏羅
　當住虛空中
　想大曼拏羅
　中現無量壽
　及諸佛供養
　祕密行相應
　及想一切教
　此最上金剛
　相應四三昧
　二根本相應
　能出生二種
　觀想諸如來
　成就三金剛」


如是名為蓮華部中無量壽如來真實三昧觀
想法。

「　爾時金剛手
　金剛明句義
　無我智出生
　宣說如是法
　當住虛空中
　想佛曼拏羅
　現不空成就
　及觀想諸佛
　一切佛無住
　離相諸語言
　真妄及影像
　皆住金剛句
　金剛手所說
　佛菩薩所生
　彼諸佛語言
　如空淨無垢
　說大明成就
　祕密智所覺
　三昧句召部
　所作義真實」


如是名為三昧句召部中不空成就如來真實
三昧觀想法。

「　爾時金剛手
　三金剛無住
　堅固不能壞
　宣說如是義
　當住空觀想
　三昧曼拏羅
　中想寶生尊
　及現諸影像
　修瑜伽行者
　當了諸法空
　縱說非法語
　亦得住淨智」


如是名為眾寶部中寶生如來金剛智莊嚴三
昧觀想法。

爾時會中有菩薩。名諸佛三昧金剛幢。與不
可數不可計須彌山量等塵數諸菩薩摩訶
薩。聞諸如來說是法已。怪未曾有。即於會中
出大音聲。咸作是言。諸佛如來大祕密主。出
過三界通達世間一切諸法。云何是中言非
法語得成淨智。

是時世尊大毘盧遮那金剛如來。即告諸菩
薩言。止善男子莫作是說。何以故。汝等當知
彼最上祕密行即菩薩行。彼菩薩行即如來
行。彼如來行即真言行。諸善男子。譬如虛空
於一切處無所住相。虛空無住諸法亦然。諸
法如是當何所住。不住欲界不住色界。不住
無色界不住四大等。諸善男子一切法無住。
此義寂靜當如是知。諸佛如來知諸眾生心
所樂欲。隨順宣說一切法門。彼所說法猶如
虛空離諸有相。如來三昧亦復無住。諸善男
子。譬如有人持以箭莖鑽木出火。勤加其力
煙即漸生。而後非久火方得出。出已即滅彼
所出火不住箭莖。不住其木不住人手。諸善
男子。諸佛如來所有三昧亦復如是。一切無
住非來非去。諸法亦然。

是時諸菩薩摩訶薩。聞佛世尊說是法已。心
生信解歎未曾有。皆大歡喜作是讚言。

「　廣大希有最上法
　離相寂靜如虛空
　破諸疑網清淨門
　是故稱讚真實說」


* 《一切如來金剛三業最上甚深祕密中祕密
諸佛大集會》觀察一切如來心分第十

爾時世尊大毘盧遮那金剛如來。而復召集
諸佛如來。普令安住大三昧耶金剛真實現
證菩提堅固三業諸佛如來祕密法門。如是
安住已。毘盧遮那即作是言。當說諸佛本部
真實大明身語心業祕密最上成就等法。

是時金剛手菩薩摩訶薩。於眾會中現大威
勢。目爍光明熾然可怖。廣視大會及十方界。
出大音聲作如是言。

「　金剛身語心
　住三業觀想
　離疑惑無礙
　平等無所住」


爾時世尊大毘盧遮那金剛如來。即入如來
自性清淨波羅蜜多教金剛三摩地。從定
出已。向諸如來作如是言。阿閦佛等一切如
來。各能宣說無數俱胝那庾多百千大明。出
生一切成就事。現諸變化。於十方界神通自
在。順行諸法。於五境中遊戲無礙。於真言行
解脫相應。何以故。一切如來真言行法。出生
彼諸大持明士。而能觀察此諸如來身語心。
祕密大明義。照達一切最上祕密大明心。常
樂趣求一切如來身語心三昧。常樂趣求一
切執金剛身語心三昧。常樂趣求一切持法
身語心三昧。說是法已。即以自金剛三業說
大明曰。

吽唵(引)阿(引)莎(引)賀(引一句)

說此大明時。會中一切菩薩。聞已皆悉驚怖。
咸各思念金剛手菩薩。

爾時金剛手菩薩知是念已。即說一切如來
大三昧法。

「　當住空觀想
　莊嚴曼拏羅
　於中想吽字
　及自影像等
　金剛大光明
　廣大不思議
　諸佛身語心
　當如是觀想
　一剎那成就
　大金剛三業
　金剛王大士
　一切勝自在
　自壇法自明
　出生諸儀軌
　此攝一切明
　金剛精妙說
　現自持明人
　四處具色相
　三面相相應
　及想三種色」


如是名為虛空金剛三昧法。

「　此復說最上
　金剛祕密心
　當住空觀想
　微妙曼拏羅
　於中復觀想
　五鈷金剛杵
　觀想常相應
　勿令有間斷
　思念三金剛
　及彼金剛鉤
　句召一切心
　及諸賢聖等」


即說此大明曰。

吽(引)唵(引)阿(引一句)發吒(半音)弱(仁作切下同二)

「　此一切金剛
　佛菩提成就
　所有金剛部
　寶及蓮華等
　觀想金剛鉤
　句召於諸部
　復觀照自心
　作那吒迦法
　於七晝夜中
　作金剛事業
　成就身語心
　祕密智金剛
　觀察諸施願
　不令生怖畏
　施廣大成就
　心生大喜愛
　成就佛菩薩
　一切真言行
　若越此法者
　當壞彼壽命
　爾時金剛手
　調伏三界尊
　最上大金剛
　出如是音聲
　乃至持明者
　三金剛智圓
　二處得相應
　成諸供養事
　此諸佛成就
　大明三昧法
　入明妃自在
　想金剛相應
　成此法即名
　三昧曼拏羅
　爾時金剛手
　諸如來出生
　諸佛大灌頂
　復作如是言
　彼一切世界
　以此法句召
　住大印相應
　成就一切事
　佛真實變化
　無數億金剛
　此名佛世尊
　菩提三昧法
　得成就菩提
　成三金剛相
　入金剛大士
　勝菩提心海」


* 《一切如來金剛三業最上甚深祕密中祕密
諸佛大集會》一切如來真實三昧最上持明大
士分第十一

爾時世尊大毘盧遮那金剛如來。即入一切
如來最上金剛持明大士三摩地。從定出已。
宣說一切如來大明金剛最上明句。當相三
金剛字最上大印。安住大智金剛一切菩提
平等。所謂唵字為智本。即身金剛平等。阿字
法無我。即語金剛平等。吽字不可壞。即心金
剛平等。如是三金剛平等堅固而住。即一切
如來身語心所出持明大士。

當觀想此。

勃籠二合引(下同)字。即成虛空金剛心曼拏羅。一
切金剛周匝圍遶。於中復想廣大金剛智雲。
即此勃籠字。是金剛智心。

又復觀想此。

吽字唵字成金剛曼拏羅本部諸相一切
圓滿。

又復觀想此。

盎字。成本尊曼拏羅。本尊賢聖諸相圓
滿。

又復觀想此。

吽字阿字。成法曼拏羅。

如是諸字中。等知勃籠字即無所住相。從三
金剛觀想出生。此等名為金剛祕密三昧心
字。亦是三世諸佛最勝身語心。所謂唵字即
諸佛最勝身。

唵阿字即諸佛真實語。阿吽字即諸佛大智
心。又復吽字亦即無上菩提。此即一切如來
無上菩提。成就聖法無想智金剛諸佛正因
果出生持明大士。如是乃得最上名稱成就
大明行現證三昧法三種金剛堅固不壞。此
名一切如來身語心三昧真實智金剛加持
正因三摩地法。此法能成就一切所修行。若
有行人。修此法者。於寂靜處住相應觀。想如
前字。是人於半月分速能成就金剛三業。

復次行人當住虛空觀想。金剛本尊最上曼
拏羅。從根本大明出生。持明大士說唵字心
成曼拏羅。出現五種大光明雲。中想最上大
毘盧遮那如來。而復出現無數佛身。金剛光
明遍照一切。此名一切如來金剛祕密身語
心業金剛光明莊嚴三摩地法。若有行人修
此法者。於半月中速得成就最上勝身。與
佛身等堅固不壞住壽三劫。隨順五境遊戲
無礙。

復次行人當住虛空觀想。金剛最上法曼拏
羅。從根本大明出生。持明大士宣說阿字成
曼拏羅。現大金剛五種色光。於中觀想無量
壽如來。從平等智正語三昧。說正法語離諸
戲論。平等堅固金剛語業。此名一切如來金
剛正語三昧出生三摩地法。若有行人修此
法者。即得成就金剛語業住壽三劫。隨順五
境遊戲無礙。

復次行人當住虛空觀想。最上金剛曼拏羅。
從根本大明出生。持明大士說吽字心成曼
拏羅。現廣大真實三昧五種光明。於中觀想
大智金剛寶生如來。一切金剛最勝無住。從
金剛心出生三昧成就一切智功德海。為大
導師發生正智。此名一切如來金剛祕密大
心三昧最上三摩地法。若有行人修此法者。
即得成就金剛心業住壽三劫。隨順五境遊
戲無礙。

復次行人當住虛空觀想。

亢字。成大金剛平等智曼拏羅。現一切
身等虛空界。皆從金剛智　平等出生。於須
臾間變化諸佛菩薩廣大供養。此名等虛空
金剛三昧身語心安怛陀那出生莊嚴光明鬘
三摩地法。若有行人修此法者。即得住劫三
昧。諸佛菩薩亦不能見。

復次行人當住虛空觀想。金剛曼拏羅。從根
本大明出生。持明大士說㰠字心成曼拏羅。
現金剛等作諸光明。於中復想妙吉祥尊。是
即報身。安住身語心業金剛三昧。久已安住
菩薩十地。此名最上智月菩薩三昧金剛
三摩地法。若有行人修此法者。即得一切成
就。

復次行人當住虛空觀想此。

颯疋零三合引字。從是字中出現智光。於是
光中即現金剛薩埵身。量等虛空。此名等虛
空界金剛三昧莊嚴三摩地法。若有行人。修
此法者。得五種通及佛最上三昧通力。如是
乃名一切成就。

復次行人當住虛空觀想。

唵字。即成最上佛曼拏羅。於中想現阿閦
如來。復現一切金剛大士想阿閦佛現於智
相。皆從阿閦如來三金剛禪定三昧出生。此
名阿閦如來三昧身現證菩提最上金剛三
摩地法。若有行人修此法者。即得成就阿閦
如來三昧身語心。常住金剛堅固。成就十方
世界一切金剛供養事業。

復次行人當住虛空觀想。

唵字。即成最上佛曼拏羅。於中想現寶
生如來。及現虛空金剛。想寶生佛。現其寶
相。皆從寶生如來三金剛禪定三昧出生。此
名寶三昧自在最上金剛三摩地法。若有行
人修此法者。即得成就寶生如來金剛三業。
出現寶幢平等光明。成就菩提法無我智。祕
密平等無所住相。

復次行人當住虛空觀想。

唵字。即成最上佛曼拏羅。於中想現無量
壽如來作施法相。從無量壽如來三金剛禪
定三昧三種金剛甘露平等出生。此名無量
功德金剛光明吉祥三摩地法。若有行人修
此法者。即得成就無量壽身語心業。復得金
剛壽命平等光明。能為眾生說大乘道。

復次行人當住虛空觀想。

唵字。即成最上佛曼拏羅。出現金剛大青
蓮華。中想不空成就如來現三昧相。從不空
成就如來三金剛禪定三昧平等出生。此名
不空成就三昧光明最上智出生三摩地法。
若有行人修此法者。成就不空金剛身語心
業。得金剛不空平等光明。出生吉祥智海利
益一切眾生。

復次行人當住虛空觀想。

唵字。即成光明佛曼拏羅。於中想現毘盧
遮那如來。現三身相出大金剛光明。皆從毘
盧遮那如來三金剛禪定三昧平等出生。此
名趣求菩提身語心最上金剛三摩地法。若
有行人修此法者。即得成就毘盧遮那金剛
三業。得平等光明大菩提智。成就三身堅固
不壞。

爾時世尊大毘盧遮那金剛如來。復說伽陀
曰。

「　諸有修法者
　當起精進心
　往詣於山中
　或曠野空舍
　及兩河岸側
　尸陀林等處
　當住禪定心
　隨所求作法
　當住虛空界
　想阿閦智等
　五種通相應
　想佛最上處
　此名為諸佛
　最上大三昧
　成就一切事
　大金剛智通
　五鈷金剛杵
　五焰光莊嚴
　五處皆相應
　金剛通出生
　想自明大輪
　猛焰識盛光
　五種通相應
　金剛通成就
　想空金剛輪
　現平等佛光
　安住佛相應
　得佛身平等
　想曼拏羅中
　自身成毘盧
　安住唵字心
　觀想根本識
　寂滅金剛心
　而常所出生
　吉祥如意寶
　諸佛勝成就
　復想曼拏羅
　中現阿閦尊
　安住吽字心
　現其心月相
　復想曼拏羅
　中現無量壽
　安住阿字心
　現金剛月相
　此最勝三昧
　三金剛不壞
　寂滅三昧智
　佛平等成就
　住虛空界中
　想自曼拏羅
　唵字身語心
　住堅固一劫
　於虛空中想
　金剛曼拏羅
　吽字身語心
　住堅固一劫
　於虛空界中
　想法曼拏羅
　阿字身語心
　住堅固一劫」


如是名為諸佛金剛三劫智三昧。若於此法
得相應者。即成金剛身語心業。住堅固身。如
理語言離諸妄想。即得金剛薩埵成就。
佛說一切如來金剛三業最上祕密大教王經
卷第二



佛說一切如來金剛三業最上祕
密大教王經卷第三

西天譯經三藏朝奉大夫試鴻臚卿
傳法大師臣施護奉　詔譯

* 《一切如來金剛三業最上甚深祕密中祕密
諸佛大集會》一切如來金剛相應三昧最上成
就分第十二

「　爾時金剛手
　菩薩摩訶薩
　最上世所師
　最勝智成就
　三金剛三昧
　真實智所生
　從金剛語業
　宣說成就法
　等虛空三昧
　自性離疑惑
　自性清淨法
　謂那吒迦想
　諸欲作法者
　當詣曠野中
　山間及樹林
　華菓茂盛處
　當觀想矇字
　成妙吉祥身
　住金剛三業
　廣大無邊際
　量廣百由旬
　金剛光熾盛
　光中現諸相
　一切所莊嚴
　梵王帝釋等
　不能見其身
　此名妙吉祥
　勝金剛三昧
　安怛陀那法
　最上三摩地
　若欲成此法
　以五種甘露
　和合三種鐵
　而為虞梨迦
　三金剛不壞
　三金剛所生
　成就此法者
　得安怛陀那
　觀想於自心
　諸佛所不壞
　於一剎那間
　妙吉祥出現
　諸佛無住相
　安住佛平等
　想從自心明
　本部法出生
　現三十六百
　須彌量大輪
　乃至微塵數
　熾盛金剛輪
　彼一切皆住」


此名金剛輪三昧三摩地法。

「　復次從心明
　想現大金剛
　安住曼拏羅
　金剛無住相
　心金剛平等
　現三十六百
　一一須彌量
　乃至微塵數
　殊妙踰室多
　諸相悉圓滿
　於其三界中
　為最上金剛
　彼嚕捺囉天
　一切皆歸命」


此名金剛平等三摩地法。

「　復自心明想
　八葉金剛蓮
　諸法無住相
　心法亦平等
　現三十六百
　一一須彌量
　乃至微塵數
　清淨寶蓮華
　供養一切佛
　最上曼拏羅」


此名蓮華平等三摩地法。

「　住三劫三昧
　隨順五種智
　十方一切佛
　作三密承事
　從自明觀想
　劍現五種光
　行人執持已
　得持明自在
　三界大供養
　梵天等歸命
　三千界勇猛
　最上祕密尊
　所欲行自在
　得金剛三業
　觀想心金剛
　施如是成就」


此名金剛劍成就三摩地法。

「　當觀想唵字
　即成虞梨迦
　如左拏迦量
　中現本尊像
　住心而觀想
　從本尊受已
　行人剎那間
　與諸菩薩等
　如日照虛空
　身紫金色相
　復次想阿字
　亦成虞梨迦
　如左拏迦量
　中現本尊像
　住心而觀想
　從本尊受已
　行人剎那間
　成就菩提智
　如日照虛空
　身紫金色相
　復次想吽字
　亦成虞梨迦
　如左拏迦量
　中現本尊像
　住心而觀想
　從本尊受已
　行人剎那間
　成就金剛身
　如日照虛空
　身紫金色相
　當住空觀想
　種智曼拏羅
　中現毘盧尊
　想手持大輪
　輪持明成就
　安住大輪部
　此勝智成就
　金剛智所生
　如是大輪身
　相應而成就
　當住空觀想
　金剛曼拏羅
　中現阿閦尊
　手執金剛杵
　大金剛持明
　安住金剛部
　金剛勝成就
　金剛智所生
　如是金剛身
　相應而成就
　當住空觀想
　眾寶曼拏羅
　中現寶生尊
　想手執妙寶
　大寶生持明
　安住大寶部
　最上寶成就
　金剛智所生
　如是大寶身
　相應而成就
　當住虛空中
　想法曼拏羅
　中現無量壽
　手執大蓮華
　大蓮華持明
　安住蓮華部
　蓮華勝成就
　金剛智所生
　如是妙法身
　相應而成就
　當住空觀想
　三昧曼拏羅
　現不空成就
　手執大利劍
　大利劍持明
　安住三昧部
　三昧勝成就
　金剛智所生
　如是大三昧
　相應而成就
　所有諸成就
　謂三叉鉤等
　依法而所作
　得金剛相應
　安住禪定心
　三業皆成就
　此即名諸佛
　大金剛三昧
　復說成就法
　諸有作法者
　當往四衢道
　或於獨樹下
　作金剛句召
　召集本聖土
　然當依儀法
　隨意求成就
　三相應大明
　最上三金剛
　句召身語心
　諸佛大智慧
　風輪曼拏羅
　佛最上句召
　十方三昧生
　能句召一切
　住空想三昧
　金剛句召法
　毘盧遮那尊
　彼最上大輪
　佛無住句召
　金剛蓮華等
　彼三昧部法
　住三界三昧
　具足一切相
　觀想佛影像
　成就身語心
　句召等觀想
　無數相應行
　善作一切事
　彼圓具諸相
　身金剛觀想
　金剛舌相應
　語金剛平等
　三祕密供養
　諸供養中勝
　此即一切佛
　祕密精妙法」


此名諸佛大祕密句召三昧。若有行人求諸
成就者。當於五種飲食住三昧想。是人即得
成就持明。具五種通安怛陀那。金剛句召一
切成就。若五種食不能具者。隨得一食亦住
三昧。是人即得最上相應。諸佛如來所共加
持。具一切相。自身語心。金剛堅固心智平
等。戴金剛冠最上總持。彼一切佛同此三昧。
能為他作最上三昧一切成就。此名一切平
等智金剛三摩地法。

復次宣說三金剛三昧最上成就法。當於自
舌想其吽字。即是最上金剛三昧。如是舌根
即與五種甘露相應。得三金剛不壞自性。

又復當知阿字吒字。是即最上金剛種種相
應。即得成就金剛薩埵。此名金剛甘露三昧
三摩地法。

又復修習三金剛三昧最上成就者。即得最
上金剛三身成就。十方諸佛如意寶海。出淨
光明普遍世界金剛自在。

又復修習輪三昧最上成就者。即於諸法平
等順行成就。殑伽沙等一切三昧。及一切最
上持明法中。為大主宰。圓滿一切勝妙三昧。
住金剛身想。得安怛陀那如意自在。於一切
處放千光明。悉能具足諸成就法。所有世間
阿修羅乾􂏔等。一切乾􂏔眾皆悉敬伏。而為
攝受。善住殑伽沙等諸佛如來三金剛無住
相。是名金剛成就。以金剛眼普見一切。如運
自手作諸事業一切隨意。彼金剛目觀達亦
然。又於殑伽沙等剎中。出大音聲轉諸勝義。
於一切處一切普聞。成就金剛耳根勝義。是
即金剛語業。又能成就金剛心業。於殑伽沙
等剎中。了達一切眾生心行等法。是名金剛
心業。又能從彼那吒迦出生殑伽沙等身。住
輪迴劫中。現佛雲莊嚴。作諸變化最上金剛
出生。是名金剛身業亦即金剛神通法。又能
於過去諸法。以三昧力悉能思念。此即名為
金剛宿念。

如是等名為三昧通。金剛眼耳心宿念
成就神通等法諸佛神通。於諸佛身平等成
就。常與殑伽沙等眷屬圍繞。善行金剛身語
心業。於一切世界。順行金剛三昧相應成就。
而能出生成就大義。即得圓滿四種三昧。了
知金剛不壞事業。順行三摩地相應觀想。成
就最上菩提。修習出世間法最上成就。入金
剛乘。順行諸法宣說大明。自在觀想作大成
就。依時依法從自大明觀想金剛影像。戴金
剛冠作自在相。即得成就大智金剛。於一切
處常所親近智甘露法。如是名為一切大明
中真實義成就。若修習者。先當依法擇其處
所。或大曠野或復山間或寂靜處。依彼儀軌
作諸成就。而復常時勿令間斷。即得一切成
就。此名諸佛大成就法。

復次行人常所親近。金剛四種堅固事業觀
想。三金剛身速得成就。與彼四時依法相應。
復於五處依法了知已。然立期限。或七日或
半月。乃至一月。依法儀軌觀想唵字。成智金
剛。於中出生金剛三昧。如諸儀軌廣大宣說。
諸有修習瑜伽法者。當於日月時分如實了
知。不令越法。如是即得最上祕密出生勝義
相應成就。

復次宣說出世間法最勝境界佛身成就伽陀
曰。

「　佛身最上持吉祥
　三種金剛不破壞
　安住加持祕密句
　善作金剛不壞身
　十方一切佛如來
　三密金剛皆不壞
　安住加持祕密句
　善作金剛最勝身」


復說出世間法最勝境界佛語成就伽陀曰。

「　諸佛法語大吉祥
　三種金剛不破壞
　安住加持祕密句
　善入金剛法語門
　十方一切佛如來
　三種金剛皆不壞
　安住加持祕密句
　從佛正語所出生」


復說出世間法最勝境界佛心成就伽陀曰。

「　佛心金剛持吉祥
　三種金剛不破壞
　安住加持祕密句
　善住金剛廣大心
　十方一切佛如來
　三種金剛皆不壞
　安住加持祕密句
　從佛心法所出生
　佛語金剛妙法語
　金剛薩埵語亦然
　若無智者越軌儀
　彼即一切皆破壞」


* 《一切如來金剛三業。最上甚深祕密中。祕密
諸佛大集會。》金剛相應莊嚴三昧真實觀想。
正智三摩地分第十三

爾時執金剛最上智一切真實義出生金剛手
菩薩摩訶薩。歸命頂禮一切牟尼大導師。一
切義堅固供養三昧真實智主。出金剛聲作
如是言。

「　大哉諸佛教
　大哉大菩提
　大哉寂靜法
　大哉真言行
　畢竟無生法
　自性無所生
　離疑住真實
　正智所出生
　此諸佛所說
　一切明句法
　金剛智供養
　三金剛不壞
　諸佛智所得
　三金剛觀想
　大相應持誦
　諸佛所加持
　諸部諸明句
　住身語心相
　大音持大明
　聞已入智海
　三世佛出生
　大金剛三業
　獲得無等智
　金剛明觀想
　復次金剛手
　虛空智所生
　最上最勝尊
　說金剛持誦
　持諸大明義
　三金剛妙相
　三堅固不壞
　三金剛善說
　變化有三種
　謂身語心業
　諸金剛持誦
　三金剛心出
　諸佛身語心
　住金剛堅固
　最上祕密法
　勝供養儀軌
　智金剛所說
　三金剛心等
　依法持誦間
　此菩提平等
　復次變化身
　別別三不壞
　身語心無我
　住廣大智心
　念廣大金剛
　畢竟而不壞
　此即一切佛
　智眼所觀察
　身金剛菩提
　遠離性非性
　此說諸佛身
　身持誦如是
　語三昧菩提
　離聲非聲相
　此說語金剛
　語持誦如是
　心三昧菩提
　住金剛心行
　此說心金剛
　心持誦如是
　隨諸義持誦
　非自性所行
　三世佛亦然
　寶持誦如是
　身現變化雲
　普遍諸佛剎
　堅固無來去
　名不空持誦
　祕密大明句
　最勝文字義
　出廣大音聲
　遍聞曼拏羅
　一切忿怒法
　三昧智所生
　彼忿怒持誦
　祕密如是說
　眾生住癡海
　諸欲義隨轉
　一切處了知
　此佛部持誦
　眾生住貪海
　貪金剛語生
　身心住亦然
　蓮華部持誦
　眾生瞋無住
　瞋金剛心生
　身語住亦然
　金剛部持誦
　三金剛三昧
　金剛三昧中
　如是眾金剛
　那奔薩迦法
　一切祕密主
　了貪法實義
　菩提貪所生
　諸眾生亦爾
　佛眼等大明
　常隨轉貪法
　成就貪自在
　順行諸意道
　癡法平等生
　金剛持明王
　彼那奔薩迦
　施最上成就
　忿怒瞋法生
　常如害怨敵
　雖生即無住
　成就最上法」


此名諸佛大士三昧。

「　復次說五佛
　諸部大明義
　當住心輪中
　觀想大智輪
　大輪曼拏羅
　想大輪明義
　當住金剛心
　觀想智金剛
　金剛曼拏羅
　想金剛明義
　當住寶部心
　觀想大智寶
　眾寶曼拏羅
　想眾寶明義
　當住蓮華心
　觀想蓮華智
　勝法曼拏羅
　想蓮華明義
　當住三昧心
　觀想三昧智
　三昧曼拏羅
　想三昧明義
　諸曼拏羅中
　安布五佛尊
　出現五種光
　菩提智所化
　廣大一切明
　隨轉種種義
　三金剛不壞
　漸廣復漸略
　身住身自性
　心住心自相
　語住正語言
　得最上供養
　大輪曼拏羅
　想五種金剛
　中現祕密主
　本尊影像等
　本部諸大明
　四種曼拏羅
　有其四種色
　觀想心明義
　四金剛事業
　定金剛所作
　此一切大明
　勝祕密常住
　所有息災法
　當知佛眼相
　彼增益法者
　蓮華金剛相
　所有敬愛法
　現其廣愛相
　諸調伏法中
　金剛忿怒相
　此一切教中
　三祕密三身
　一切大明中
　想那吒迦相
　若復於世間
　欲作成就者
　除彼不孝人
　及謗阿闍梨
　最上極惡等
　此諸眾生類
　雖勇猛勤求
　而不能成就」


此名諸佛大金剛智輪三昧。

「　三界諸眾生
　住佛身觀想
　破壞一切怨
　彼彼事成就
　空中想大輪
　五鈷而四面
　具足一切相
　想金剛薩埵
　從三昧出生
　想三世佛輪
　以右手順轉
　諸佛大力輪
　十方諸眾生
　佛廣大身生
　彼和合相應
　即自身遍入
　復變化出生
　諸佛智金剛
　忿怒忿怒部
　大惡可畏相
　金剛手忿怒
　執種種器杖
　起破壞惡想
　破諸大惡者
　諸佛勝三身
　三金剛境界
　施一切成就
　救度諸癡闇
　七日中作法
　決定皆成就」


此名諸佛大執金剛金剛智輪三昧三摩地
行。

「　住空想大輪
　金剛光嚴飾
　中想毘盧尊
　圓具一切相
　三世三昧生
　金剛手大愛
　金剛杵焰光
　觀想持於手
　十方諸眾生
　金剛身出生
　彼和合相應
　即自身遍入
　諦聽諸佛勅
　身語心相應
　最上金剛縛
　智出生變化
　吉祥金剛手
　最勝大三昧
　若有違此者
　決定皆破壞」


此名金剛大輪佛勅三昧三摩地行。

「　住空想金剛
　佛曼拏羅中
　忿怒王大輪
　本尊金剛等
　一切眾生類
　三世佛出生
　彼眾生身入
　三身曼拏羅
　諸佛復從是
　變化所出生
　彼焰鬘得迦
　忿怒明王相
　三世諸眾生
　起大怨惡心
　想忿怒破壞
　入金剛大智」


此名一切三昧出生焰鬘得迦忿怒明王三
身智金剛三摩地法。

「　身語心金剛
　自明義功德
　即最上三昧
　如佛勅所轉
　大明義作護
　勝金剛智身
　彼一切金剛
　守護菩提義」


此名諸佛三金剛三昧。

「　當住虛空中
　想大法金剛
　毘盧遮那佛
　最上身出生
　彼三身三昧
　何薩那儀軌
　當住虛空界
　想諸佛遍滿
　自明文字智
　觀想現心相
　復諸佛漸略
　觀想心大明
　心金剛所作
　遍入於三身」


此名諸佛堅固三業金剛寶大明作光明三
摩地法。

「　觀想金剛手
　具足一切相
　諸佛所行步
　如理而順行
　平等步相應
　觀想頂至足」


此名諸佛自性清淨金剛海平等步順行三
摩地法。

「　外曼拏羅中
　想現忿怒尊
　金剛羯磨步
　及想於頂相」


此名諸佛三金剛祕密主禁伏一切外道邪
明呪句金剛正語三摩地法。

「　三金剛出生
　忿怒金剛相
　出現深黃色
　想頂相高廣
　如眾山中王
　顯出於一切
　諸佛勇健軍
　能伏他軍眾
　違佛三昧者
　決定當破壞」


此名一切如來三業出生降伏他軍三摩地
法。

「　住禪定正念
　警覺諸魔怨
　此名佛世尊
　吽字金剛橛
　五鈷金剛量
　觀想於心現
　諸佛勇健軍
　能破壞一切
　違佛三昧者
　決定當破壞」


此名調伏一切癡迷怨惡最勝三摩地法。

「　諸佛息災法
　而常所利益
　若國土境界
　聚落城邑等
　是中凡所作
　有諸災患者
　依儀軌作法
　遠離一切苦
　虛空中觀想
　五鈷大金剛
　變化作諸事
　如意寶光明
　想現大法雲
　施作灌頂法
　金剛禪定相
　隨所作成就
　吉祥如意寶
　想金剛施法
　佛雲大法雲
　金剛手變化
　安住三劫數
　諸佛所加持」


此名一切佛祕密身業無相息除一切眾生
苦惱金剛出生三摩地法。

「　依最勝定法
　思念而持誦
　與諸定相應
　住佛加持力
　金剛甘露法
　觀想金剛橛
　十方曼拏羅
　熾盛光明相」


此名諸佛三金剛三昧調伏世間息災金剛
三摩地法。

「　當住空觀想
　息災曼拏羅
　中想毘盧像
　安住於自心
　復想最上眼
　遍滿於虛空
　復於自心中
　想圓光出現
　於自身毛孔
　出現諸佛雲
　一一佛雲中
　施諸灌頂法
　勝金剛三昧
　一剎那成就」


此名諸佛三昧莊嚴雲三摩地法。

「　住空想滿月
　成外曼拏羅
　中現持法像
　安住於自心
　復想半拏囉
　遍滿虛空界
　想圓光出現
　如意寶光明
　身語心無住
　作廣大變化
　身諸毛孔中
　想寶雲出現
　復想大法雲
　作諸灌頂事
　最上定金剛
　作一切成就
　吉祥如意寶
　金剛成就法」


此名法雲三昧莊嚴三摩地法。

「　住空想金剛
　半月曼拏羅
　現金剛法像
　住自心大義
　諸佛菩薩等
　滿空曼拏羅
　五種光相應
　入大法光明
　於一剎那間
　得諸佛成就
　妙吉祥相應
　成就諸事業
　得歡喜施我
　最上大灌頂
　諸世間敬愛
　出現而觀照」


此名寶雲三昧莊嚴三摩地法。

「　當住空觀想
　火焰曼拏羅
　於中復觀想
　金剛囉剎娑
　執種種器仗
　現大忿怒相
　豺狼等諸獸
　迦迦等飛鳥
　想此等諸類
　亦現曼拏羅
　常食三種物
　謂嚕地囉等
　此住佛三昧
　破壞諸惡者
　世間諸所有
　不信深妙法
　違諸佛三昧
　決定當破壞」


此名金剛三昧雲莊嚴三摩地法。

「　當住虛空中
　想吠嚕左那
　處空而清淨
　如秋月光明
　三面三種色
　謂白黑赤等
　頂戴寶髻冠
　一切所嚴飾
　復想嚩日哩
　三面三種色
　謂黑赤白等
　頂戴寶髻冠
　手持大光炬
　普照諸世界
　復想囉儗拏
　三面三種色
　所謂赤黑白
　頂戴寶髻冠
　若依法觀想
　決定得成就
　復想路左曩
　救諸眾生相
　三面三種色
　所謂白黑赤
　一切所莊嚴
　依法而觀想
　復想大明妃
　朅惹泥怛哩
　現三面三色
　所謂黑赤白
　如本部儀軌
　依法而觀想
　復想大明妃
　嚩吾泥怛哩
　現三面三色
　所謂赤黑白
　如本部儀軌
　依法而觀想
　復想持金剛
　烏咄鉢羅像
　現三面三色
　所謂黃黑白
　依法而觀想
　得成就大智
　想焰鬘得迦
　大忿怒明王
　有六臂三面
　執本部器仗
　現大惡可怖
　利牙而忿怒
　現大黑色相
　依法而觀想
　復想無能勝
　大忿怒明王
　大焰光三面
　出現大笑相
　有廣大光明
　依法而觀想
　復觀想馬頭
　大忿怒明王
　想現其三面
　作極惡步勢
　身赤如劫火
　常所出光明
　現大可畏相
　依法而觀想
　復次當觀想
　甘露軍拏利
　大忿怒明王
　身大熾盛光
　及金剛火焰
　現忿怒威光
　作大可畏相
　依法而觀想
　復觀想吒枳
　大忿怒明王
　現三面三目
　具莊嚴四臂
　如本部儀軌
　依法而觀想
　復觀想大力
　大忿怒明王
　想現其三面
　作怖三界相
　調伏諸惡者
　威光大忿怒
　如本部儀軌
　依法而觀想
　復次當觀想
　彼儞羅難拏
　大忿怒明王
　三金剛出生
　想現其三面
　利牙而外出
　身出熾盛光
　作怖三界相
　如本部儀軌
　依法而觀想
　復觀想不動
　大忿怒明王
　金剛所出生
　想有其三面
　現可愛善相
　手持劍及索
　如本部儀軌
　依法而觀想
　復想大明輪
　大忿怒明王
　現金剛三面
　出光明熾盛
　一字大頂相
　作普遍變化
　安住曼拏羅
　如儀軌觀想
　復想降三界
　大忿怒明王
　三面熾盛光
　現廣大怖相
　最上智所持
　禪定所出生
　現最勝頂相
　廣大光明聚
　此三昧自在
　別別而觀想
　如是十忿怒
　最上大明王
　如儀軌所說
　彼等諸相分
　及本部大明
　咸各現忿怒
　大我自在相
　調伏於一切
　此名勝金剛
　出生觀想法
　復說三摩地
　最勝觀想法
　當住空觀想
　大輪曼拏羅
　中想大毘盧
　現本尊影像
　自心月清淨
　現種種光明
　大圓鏡出生
　三界曼拏羅
　安住菩提觀
　一切所莊嚴
　諸佛大自在
　諸世間敬愛
　最上定金剛
　依法而觀想」


此名毘盧遮那金剛敬愛三昧出生三摩地
法。

「　當住空觀想
　金剛曼拏羅
　中現金剛尊
　金剛部影像
　自身忿怒相
　熾盛光可怖
　圓具一切相
　一切所莊嚴
　大智寂靜句
　得金剛自性
　金剛大自在
　諸眾生敬愛
　定金剛所照
　依法而觀想」


此名金剛三昧出生金剛行三摩地法。

「　當住空觀想
　大法曼拏羅
　中現大法尊
　蓮華部影像
　自身持善相
　一切所莊嚴
　光明雲大輪
　想廣大變化
　諸法大自在
　三金剛出生
　大智海莊嚴
　依法而觀想」


此名大法三昧出生大法行三摩地法。

「　當住空觀想
　滿月曼拏羅
　現佛眼菩薩
　本部中影像
　住女人色相
　現廣大妙眼
　種種寶莊嚴
　諸分皆圓滿
　想手持大輪
　敬愛於三界
　一切成就智
　輪如意寶光
　如本部儀軌
　依法而觀想」


此名佛眼三昧最上大手三摩地法。

「　當住空觀想
　滿月曼拏羅
　摩摩枳菩薩
　本部中影像
　住女人色相
　現廣大妙眼
　如青蓮色光
　諸分皆圓滿
　持眾色蓮華
　三界所歸敬
　成就佛菩薩
　祕密大金剛
　如本部儀軌
　依法而觀想」


此名虛空三昧光明雲金剛大笑三摩地法。

「　當住空觀想
　大法曼拏羅
　現白衣菩薩
　本部中影像
　住女人色相
　現廣大妙眼
　蓮華妙寶相
　諸分皆圓滿
　手持赤蓮華
　最上法出生
　金剛蓮華愛
　一切所莊嚴
　如本部儀軌
　依法而觀想」


此名法智善作最上祕密金剛三昧法平等
真實現證菩提金剛出現三摩地法。

「　當住空觀想
　金剛曼拏羅
　中想多羅尊
　本部中影像
　住女人色相
　其身作黃色
　種種所莊嚴
　現廣大妙眼
　諸分皆圓滿
　持黃色蓮華
　金剛定所生
　一切皆歸敬」


此名多羅尊最上大三昧三摩地法。復說十
忿怒明王觀想法。

「　想虛空金剛
　日輪曼拏羅
　現焰鬘得迦
　忿怒明王像
　有焰光熾盛
　大忿怒怖畏
　赤目而利牙
　手執大利劍
　頂戴毘盧冠
　心住金剛喜
　如是忿怒王
　三昧智金剛」


此名焰鬘得迦變化光明莊嚴三摩地法。

「　想虛空金剛
　日輪曼拏羅
　想現無能勝
　忿怒明王像
　出焰光熾盛
　以蛇為絡腋
　面現於白色
　大惡忿怒相
　戴阿閦佛冠
　心住金剛喜
　如是忿怒王
　三昧智所覺」


此名無能勝金剛莊嚴三摩地法。

「　想虛空金剛
　日輪曼拏羅
　中觀想馬頭
　忿怒明王像
　出焰光熾盛
　面現於赤色
　作廣大變化
　現大惡步勢
　戴無量壽冠
　心住金剛喜
　如是忿怒王
　持金剛三昧」


此名馬頭明王出生三摩地法。

「　想虛空金剛
　日輪曼拏羅
　甘露軍拏利
　忿怒明王像
　出焰光熾盛
　遍現金剛雲
　面極惡黑色
　利牙而忿怒
　戴阿閦佛冠
　心喜相忿怒
　如是忿怒王
　三昧行所生」


此名甘露軍拏利三昧金剛三摩地法。

「　想虛空金剛
　日輪曼拏羅
　中觀想吒枳
　忿怒明王像
　身出金剛光
　一切所莊嚴
　現大惡忿怒
　作大怖畏相
　戴阿閦佛冠
　歡喜心常轉
　如是忿怒王
　三昧行所生」


此名禪定金剛正智主三摩地法。

「　想虛空金剛
　日輪曼拏羅
　中觀想大力
　忿怒明王像
　出焰光熾盛
　三金剛輪圍
　忿怒持羂索
　想大力金剛
　戴阿閦佛冠
　歡喜心常轉
　如是忿怒王
　三昧行所生」


此名大力明王三金剛三摩地法。

「　想虛空金剛
　日輪曼拏羅
　現儞羅難拏
　忿怒明王像
　利牙而黑色
　常住忿怒相
　出焰光熾盛
　觀想金剛杖
　戴阿閦佛冠
　歡喜心常轉
　如是忿怒王
　三昧行所生」


此名最上大金剛杖三昧三摩地法。

「　想虛空金剛
　日輪曼拏羅
　中現不動尊
　忿怒明王像
　純一忿怒相
　持劍索器仗
　出焰光熾盛
　想不動金剛
　戴阿閦佛冠
　歡喜心常轉
　如是忿怒王
　三昧行所生」


此名金剛界平等步順行三摩地法。

「　想虛空金剛
　日輪曼拏羅
　中現大明輪
　忿怒明王像
　諸相悉圓滿
　輪光焰圍繞
　住頂輪三昧
　作廣大變化
　戴阿閦佛冠
　歡喜心常轉
　如是忿怒王
　三昧行所生」


此名大明輪明王三昧大力頂輪金剛三摩
地法。

「　想虛空金剛
　日輪曼拏羅
　中現降三界
　忿怒明王像
　利牙焰光聚
　變化金剛雲
　手出金剛光
　觀想得成就
　戴阿閦佛冠
　歡喜心常轉
　如是忿怒王
　三昧行所生
　此名降三界
　明王三昧觀
　想三摩地法
　此諸忿怒王
　歡喜心常轉
　滅忿怒相已
　安住諸佛輪
　皆從三摩地
　金剛智所生
　悉住曼拏羅
　作金剛成就」


* 《一切如來金剛三業最上甚深祕密中祕密
諸佛大集會》身語心未曾有大明句召尾日林
毘多王最勝三摩地分第十四

爾時世尊大毘盧遮那金剛如來諸佛大祕密
主。即入最上執金剛息災三昧大三摩地。從
定出已。以金剛三業。說此一切如來明妃佛
眼菩薩大明曰。

唵(引一句)婆誐嚩底(二)嚕嚕颯頗(二合)嚕(三)入嚩(二合
引)羅底瑟吒(二合)(四)悉馱路左儞薩哩嚩(二合)阿哩
他(二合)娑(引)達儞莎(引)賀(引)(五)

說此大明時。一切聞者心生歡喜。皆悉思念
諸佛金剛。而此大明能成就一切事。能圓滿
一切願。能為世間作息災法。所作事業無不
成就。乃至欲捨壽命者。以此明力故復得壽
命。此即金剛三昧正所宣說。

爾時世尊。復入三身平等忿怒金剛離性非
性金剛三昧三摩地。從定出已。以金剛三業。
說此一切執金剛上首明妃摩摩枳菩薩大明
曰。

唵(引一句)商葛哩(引)(二)扇(引)底葛哩(引)(三)屈吒屈吒
(四)屈致儞(引)(五)伽(引)怛野伽(引)怛野(六)屈致儞(引)
莎(引)賀(引)(七)

說此大明時。所有三金剛不壞金剛大士。作
熙怡眼瞻仰諸佛。歡喜思念心金剛如來。金
剛擁護法常所相應。而能成就一切事業。常
以大力作金剛護。普令一切遠離怖畏。

爾時世尊。復入大蓮華三昧觀照三摩地。從
定出已。以金剛三業。說此一切法三昧上首
明妃白衣菩薩大明曰。

唵(引一句)葛致(引)尾葛致(引)(二)儞葛致(引)(三)葛啗
葛致(四)葛嚕吒尾哩曳(二合引)莎(引)賀(引)(五)

說此大明時。所有最上持法金剛大士。住歡
喜心。思念法語金剛如來。成就金剛增益法。
常所增益廣大法藏。而此大明能成就一切
事。諸有持誦者。速得成就法語金剛。

爾時世尊。復入普遍金剛三摩地。從定出
已。以金剛三業。說此羯磨大三昧上首明妃
多羅菩薩大明曰。

唵(引一句)多(引)哩(引)(二)咄多(引)哩(引三)咄哩(引)莎(引)
賀(引)(四)

說此大明時。所有諸佛所生大士。住歡喜智。
思念身金剛如來。諸佛金剛大勇健軍。於眾
生界普令成就勝上事業。於剎那間悉令敬
愛。
佛說一切如來金剛三業最上祕密大教王經
卷第三





佛說一切如來金剛三業最上祕
密大教王經卷第四

西天譯經三藏朝奉大夫試鴻臚卿
傳法大師臣施護奉　詔譯
一切如來金剛三業最上甚深祕密中祕密
諸佛大集會身語心未曾有大明句召尾日林
毘多王最勝三摩地分第十四之餘

爾時世尊大毘盧遮那金剛如來。復入一切
如來身語心業金剛淨光明雲堅固三摩地。
從定出已。以金剛三業。說此金剛忿怒焰鬘
得迦大明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)朅朅(三)佉(引)呬佉呬(四)薩哩嚩
(二合)耨瑟吒(二合)薩埵那摩迦(五)阿悉目娑羅鉢
囉戍播設賀薩多(二合引)(六)拶覩哩部(二合)惹(仁左切)(七)拶
覩哩目(二合)佉(八)殺吒拶(二合)囉拏(九)阿(引)誐蹉
阿(引)誐蹉(十)薩哩嚩(二合)耨瑟吒(二合)鉢囉(二合引)拏
(引)鉢賀(引)哩尼(十一)摩賀(引)尾伽那(二合)伽(引)多迦
尾訖哩(二合)多(引)那那(十二)薩哩嚩(二合)部多婆
焬迦囉(十三)阿吒吒訶(引)娑那(引)儞禰(十四)咩(引)
伽囉(二合)拶哩摩(二合)儞嚩薩那(十五)酤嚕酤嚕
薩哩嚩(二合)葛哩𤚥(二合)(十六)親那親那薩哩嚩(二合)
滿怛囕(二合)(十七)頻那頻那鉢囉母捺囕(二合引)(十八)阿(引)
迦哩沙(二合)野阿(引)迦哩沙(二合)野(十九)薩哩嚩(二
合)部(引)旦(引)儞哩摩(二合)他儞哩摩(二合)他(二十)薩
哩嚩(二合)耨瑟啗(二合引)鉢囉(二合)尾舍野鉢囉(二
合)尾舍野(二十一)曼拏羅摩提吠嚩莎旦𡁠尾旦
(引)怛迦囉(二十二)酤嚕酤嚕(二十三)摩摩迦(引)哩煬(二合
二十四)捺賀捺賀(二十五)鉢左鉢左(二十六)摩(引)尾藍末
摩(引)尾藍末(二十七)三摩野摩耨三摩(二合)囉(二十八)
吽(引)吽(引)(二十九)發吒(半音)發吒(上同三十)薩普(二合)吒野薩
普(二合)吒野(三十一)薩哩嚩(二合引)舍(引)鉢哩布囉迦
(三十二)呬呬婆誐鑁(三十三)緊唧囉(引)野悉摩摩薩哩
嚩(二合引)囉湯(二合)娑(引)馱野莎(引)賀(引)(三十四)

說此大明時。所有諸佛如來皆悉稱讚。一切
眾會皆悉驚怖。咸各思念心金剛如來。而此
大明有大威力。諸有作是法者。當取葛波羅
圓具無損者。若時若處依法安置。以此大明
加持三遍。即能成就一切事業。乃至佛眼菩
薩摩摩枳菩薩等。於剎那間亦能句召。此名
諸佛心金剛。

爾時世尊大毘盧遮那金剛如來。復入最上
三昧光明三摩地。從定出已。以金剛三業。
說此甘露軍拏利大忿怒明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)那謨嚩日囉(二合)骨嚕(二合)馱(引)野
(二)摩賀(引)能瑟吒嚕(三合)怛迦(二合)吒陪囉嚩(引)
野(三)阿悉目娑羅鉢囉戍播舍舍賀薩多(二合引)
野(四)唵(引)(五)阿蜜哩(二合)多軍拏梨(六)朅朅(七)佉
(引)呬佉(引)呬(八)底瑟吒(二合)底瑟吒(二合)(九)滿馱滿
馱(十)賀那賀那(十一)捺賀捺賀(十二)鉢左鉢左(十
三)誐哩惹(二合)誐哩惹(二合)(十四)怛哩惹(二合)怛哩惹
(二合)(十五)尾薩普(二合)吒野尾薩普(二合)吒野(十六)薩哩
嚩(二合)誐囉(二合)賀尾伽那(二合)尾那(引)野崗(十七)
摩賀(引)誐拏鉢底𡁠(引)尾旦多迦囉(引)野(十八)吽
(引)發吒(半音)莎(引)賀(引)(十九)

說此大明時。諸佛如來皆悉稱讚。一切眾會
生大驚怖。咸各思念身金剛如來。而此大明
與彼一切大明相應。悉能成就一切事業。若
依儀軌作是法者。即得諸佛大勇健軍常所
衛護。

爾時世尊寶生金剛如來。即入諸佛光明金
剛三摩地。從定出已。以金剛三業。說此無能
勝大忿怒明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)吽(引)(三)𡁠那哩致吒(四)吽(引)吽
(引)發吒(半音)發吒(上同)莎(引)賀(引)(五)

說此大明時。諸佛如來皆悉稱讚。一切眾會
生大驚怖。咸各發起大菩提心。想彼所有大
惡忿怒囉剎娑等迷悶驚怖此大明力悉能調
伏。又此大明從彼金剛心所出生。悉能成就
種種事業。

爾時世尊無量壽金剛如來。即入無量壽出
生三摩地。從定出已。以金剛三業。說此蓮華
出生金剛忿怒馬頭大明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)吽(引)吽(引)吽(引)(三)多(引)嚕羅(四)
尾(引)嚕羅(五)薩哩嚩(二合)尾沙伽(引)多伽(六)入嚩
(二合)隷多(七)尾薩普(二合)凌誐(八)阿吒吒訶娑計
舍哩(引)(九)薩吒(引)跓鉢啗迦(引)囉(十)嚩日囉(二合)
苦囉儞哩伽(二合引)多(十一)左隷多(十二)嚩蘇馱(引)
多羅(十三)儞說(引)薩摩(引)嚕覩怛叱(二合)鉢多(二合)(十四)
馱囉尼馱囉毘沙拏(十五)阿吒吒賀(引)娑(十六)阿
鉢哩弭多嚩羅鉢囉(引)訖囉(二合)摩(十七)阿哩耶
(二合)毘多(十八)部多誐拏(引)馱喻(二合)始多(十九)沒
􂏕(切身)沒𠆙(上同二十)喝野屹哩(二合)嚩(二十一)佉(引)捺佉
(引)捺(二十二)鉢囉滿怛囕(二合引)親那親那(二十三)悉提
孕(二合)弭儞舍(二十四)阿(引)尾舍野(二十五)薩哩嚩(二
合)入嚩(二合)囉必舍(引)左(引)那(引)(二十六)薩哩嚩(二合)誐
囉(二合)呬沙嚩(二合)鉢囉(二合)底賀覩婆嚩(二十七)嚩
日囉(二合)能瑟吒囉(三合)緊唧囉(引)野悉(二十八)伊
𤚥薩哩嚩(二合)耨瑟吒(二合)誐囉(二合)㰠耨瑟吒
(二合)薩哩半(二合)嚩(引)(二十九)度那度那(三十)摩他摩他
(三十一)摩吒摩吒(三十二)鉢吒鉢吒(三十三)播吒野播吒
野(三十四)滿馱滿馱(三十五)那吒那吒(三十六)沒馱達哩
摩(二合)僧伽(引)耨倪也(二合)旦羯哩忙(二合)酤嚕
尸(引)伽囕(二合)(三十七)喝野屹哩(二合引)嚩(引)野發吒(半音
三十八)嚩日囉(二合引)野發吒(上同三十九)嚩日囉(二合)誐(引)
怛囉(二合引)野發吒(上同四十)嚩日囉(二合)儞怛囉(二合引)
野發吒(上同四十一)嚩日囉(二合)能瑟吒囉(三合引)野發吒
(上同四十二)嚩日囉(二合)苦囉(引)野發吒(上同四十三)嚩日
囉(二合)苦囉儞哩伽(二合)多那(引)野發吒(上同四十四)
鉢囉滿怛囉(二合)尾那(引)舍那(引)野發吒(上同四十五)
怛賴(二合)路枳也(二合)婆煬迦囉(引)野發吒(上同四十六)
薩哩嚩(二合)羯哩弭(二合引)沙嚩(二合)鉢囉(二合)底
賀多(引)野發吒(上同四十七)嚩日囉(二合)酤羅怛囉(二
合引)薩那(引)野發吒(上同四十八)吽(引)吽(引)吽(引)(四十九)發吒
(上同)發吒(上同)發吒(上同)莎(引)賀(引)(十五)

說此大明時。諸佛如來皆悉稱讚。一切眾會
生大驚怖。咸各思念金剛智主。即時於等虛
空遍滿一切境界中。出現金剛訶邏喝羅廣
大光明。於其一切非境界中。出現一切大惡
忿怒王。

爾時世尊不空成就金剛如來。即入三昧出
生幢金剛三摩地。從定出已。以金剛三業。說
此儞羅難拏大忿怒明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)翳呬曳(二合引)呬婆誐嚩(引)(三)儞
(引)羅嚩日囉(二合)難拏(四)覩嚕覩嚕(五)羅虎羅虎
(六)虎盧虎盧(七)訶(引)訶(引)(八)虞盧虞盧(九)虞羅(引)
鉢野虞羅(引)鉢野(十)訖囉(二合)摩訖囉(二合)摩(十一)
婆誐鑁嚩(引)喻尾儗那普旦尸伽囕(二合)(十二)捺賀
捺賀(十三)捺囉捺囉(十四)嚩賀嚩賀(十五)鉢左鉢
左(十六)鉢吒鉢吒(十七)摩吒摩吒(十八)播多野播
多野(十九)摩吒摩吒(引)鉢野摩吒摩吒(引)鉢野(二
十)薩哩嚩(二合)羯哩摩(二合引)尼(二十一)親那親那(二十二)
頻那頻那(二十三)婆乞叉(二合)婆乞叉(二合)弭捺摩
(引)寫(二十四)嚕地囉摩寫(二十五)弭捺摩惹嚕地囉必
哩(二合)野(二十六)翳呬曳(二合引)呬婆誐鑁(二十七)薩哩
嚩(二合)尾伽那(二合引)儞(二十八)薩哩嚩(二合)尾􂏔儞(二十
九)薩哩嚩(二合)滿怛囉(二合引)尼(三十)薩哩嚩(二合)
母羅羯哩摩(二合引)尾(三十一)薩哩嚩(二合)母羅屹囉
(二合)㰠(三十二)賀那賀那(三十三)伴惹伴惹(三十四)摩哩捺
(二合)摩哩捺(二合)(三十五)伊能弭迦(引)哩煬(二合)娑馱野
(三十六)吽(引)儞羅(引)野儞羅嚩日囉(二合)難拏(引)野(三十
七)覩嚕覩嚕尾伽那(二合)尾那(引)野迦那(引)舍
迦(引)野(三十八)虎嚕虎嚕(三十九)儞(引)鉢多(二合)贊拏
(引)野(四十)薩哩嚩(二合)設咄嚕(二合)𧹞(四十一)紇哩(二合)
那野(引)儞閉拏野(四十二)親那親那(四十三)尾􂏔(引)曩
砌捺迦(四十四)尾􂏔(引)曩尸瑟吒(二合引)摩耨三摩(二
合)囉(四十五)三摩野嚩日囉(二合)馱囉嚩左曩(四十六)
摩哩摩(二合引)尼儞訖哩(二合)多野(四十七)吽(引)賀那
賀那(四十八)捺賀捺賀(四十九)覩嚕覩嚕(五十)虎嚕虎
嚕(五十一)發吒(上同)發吒(上同五十二)吽(引)吽(引)(五十三)訖哩(二合)
旦(引)多(引)曳(五十四)儞嚩哩始(二合)(五十五)尾捺囉(二合引)鉢
拏迦囉(引)野(五十六)賀那賀那(五十七)嚩日囉(二合)難
尼那莎(引)賀(引)(五十八)

說此大明時。所有一切惡曜皆悉驚怖。咸各
思念金剛薩埵。而此大明有大威力。若人持
誦一百八遍。得大忿怒明王敬愛。悉能破壞
一切魔惡。又能成就一切事業。

爾時世尊阿閦金剛如來。即入普雲吉祥三
摩地。從定出已。以金剛三業。說此大力大忿
怒明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)吽(引)吽(引)吽(引)(三)發吒(半音)發吒
(上同四)唵(引)(五)烏誐囉(二合)戍羅播尼(六)吽(引)吽(引)吽
(引)(七)發吒(上同)發吒(上同八)唵(引)(九)惹喻(二合)底儞哩
那(二合引)捺(十)吽(引)吽(引)吽(引)(十一)發吒(上同)發吒(上同十二)

唵(引)唵(引)唵(引)(十三)發吒(上同)發吒(上同十四)摩賀(引)嚩羅
(引)野莎(引)賀(引)(十五)

說此大明時。所有一切大力龍眾皆悉驚怖。
咸各思念三身金剛。而此大明若持誦相應
者。即得成就一切事業。若亢旱時。依法誦此
大明即能降雨。隨諸境界皆得滿足。

爾時世尊大毘盧遮那金剛如來。即入遍調
伏金剛三摩地。從定出已。以金剛三業。說此
吒枳大忿怒明王大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)吒髻吽(引)弱(三)

說此大明時。諸佛如來皆悉稱讚。一切眾會
生大驚怖。咸各思念三身金剛。若有持此大
明者。即與金剛薩埵相應。成就金剛大明行。
復能句召一切明句。

爾時世尊大毘盧遮那金剛如來。即入清淨
無垢智金剛三摩地。從定出已。以金剛三業。
說此金剛贊拏三昧不動大忿怒明王大明
曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)阿左羅(三)濟吒(四)拏拏吒拏吒
(五)謨吒謨吒(六)吒吒(七)咄吒咄吒(八)賀賀(九)謨賀
謨賀(十)薩賀薩賀(十一)那賀那賀(十二)底瑟吒(二
合)底瑟吒(二合)(十三)阿(引)尾舍阿(引)尾舍(十四)摩賀(引)
摩怛播羅哥(十五)度那度那(十六)底尼底尼(十七)
佉(引)那佉(引)那(十八)尾伽曩(二合引)摩(引)囉野摩(引)囉
野(十九)耨瑟啗(二合引)婆乞叉(二合)野婆乞叉(二合)
野(二十)薩哩罔(二合引)酤嚕(二十一)吉哩吉哩(二十二)摩賀
(引)尾沙摩嚩日囉(二合)薩普(二合)吒野薩普(二合)
吒野(二十三)吽(引)吽(引)吽(引)(二十四)怛哩(二合)嚩隷多(二十五)
囕誐(引)那多迦(二十六)盎(二十七)㰠㰠㰠(二十八)阿左羅
(二十九)濟吒(三十)薩普(二合)吒野薩普(二合)吒野(三十一)
吽(引)(三十二)阿三摩底迦(三十三)怛囉(二合引)吒(半音三十四)摩賀
(引)嚩羅娑(引)多野(三十五)三摩野滿怛囕(二合引)(三十六)㰠(三十
七)𤚥(三十八)戍𠆙(切身)覩路迦(三十九)窣覩(二合)沙也(二
合)覩嚩日哩(二合)(四十)那謨薩怛嚩(三合)鉢囉(二合)底
賀多嚩隷(引)毘也(二合)(四十一)入嚩(二合引)羅(引)野(四十二)
怛囉(二合)吒(上同)(四十三)阿薩賀那莫莎(引)賀(引)(四十四)

說此大明時。所有一切天及緊迦囉等皆悉
驚怖。迷悶思念身金剛。即時出現無數大忿
怒王。有大威力。所有大惡阿修羅眾皆悉破
壞。而此大明復能句召。

爾時世尊大毘盧遮那金剛如來。即入尾日
林毘多三昧金剛三摩地。從定出已。以金剛
三業。說此一切執金剛三昧降三界大忿怒
明王大明曰。

唵(引一句)遜婆儞遜婆吽(引)(二)屹哩(二合)賀拏(二合)
屹哩(二合)賀拏(二合)吽(引)(三)屹哩(二合)賀拏(二合引)鉢
野屹哩(二合)賀拏(二合引)鉢野吽(引)(四)阿(引)那野虎
婆誐鑁(五引)薩哩嚩(二合)尾􂏔囉(引)惹(六)吽(引)發
吒(半音七)

說此大明時。一切乾􂏔眾大威力者皆悉思
念金剛薩埵。皆依金剛薩埵大祕密主三昧
步住。此大明力。能以金剛鉤句召最上諸乾
􂏔眾。

爾時世尊大毘盧遮那金剛如來。即入大三
昧真實出生金剛三摩地。從定出已。以自三
業。宣說此大三昧三金剛祕密中正語三昧
真實句。

「　所有諸佛三金剛
　觀想金剛薩埵尊
　手持金剛鉤及索
　句召最上一切佛
　諸佛身語業相應
　是即大金剛相應
　金剛薩埵大主宰
　決定句召常所作
　輪及蓮華與金剛
　從三金剛而觀想
　所有最上金剛鉤
　普能句召一切明
　安住根本持明士
　一切金剛地寂靜
　所有最上乾􂏔眾
　金剛鉤入心相應
　風曼拏羅彼相應
　決定一切能句召
　想月曼拏羅
　現毘盧尊像
　想如理安住
　甘露法相應
　依本部儀軌
　誦本部大明
　數滿五十遍
　決定能句召
　金剛鉤大像
　平等熾盛光
　金剛曼拏羅
　滿空乾􂏔眾
　現忿怒金剛
　安住金剛地
　執金剛器仗
　謂三叉及鉤
　阿修羅乾􂏔
　彼亦能句召
　當用皚哩迦
　或復朅致迦
　當於月出時
　誦大明加持
　句召法相應
　所有梵釋天
　用皚哩迦等
　當書彼名字
　即時能句召
　隨所求所作
　語金剛所說
　一切皆如意
　想焰鬘得迦
　大忿怒明王
　圓具一切相
　安住大輪中
　身赤如劫火
　觀想金剛鉤
　作大惡忿怒
　句召藥叱尼
　此名三昧印
　一切大明句
　一切句召法
　如所說成就
　金剛手菩薩
　須臾能善說
　如是一切明
　究竟最上王」


爾時世尊。即入普遍三摩地。從定出已。以金
剛三業。說此嚩日囉播多羅大忿怒明王大
明曰。

唵(引一句)戍梨儞(引)莎(引)賀(引)(二)

說此大明時。所有一切大威力者。那誐乾􂏔
眾驚怖迷悶。咸各思念諸佛菩薩。而此大明
速能圓滿諸成就法。彼乾􂏔眾作句召已。現
殊妙相即時皆至。作諸成就。

是時世尊。復入虛空出生三昧金剛三摩地。
從定出已。以金剛三業。說此大法三昧金剛
顰眉菩薩大明曰。

唵(引一句)婆野那(引)舍儞(二)怛囉(二合引)西(引)怛囉(二合
引)薩野(三)勃哩(二合)酤致怛致(四)吠多致(五)吠囉
致(六)碎帝莎多(七)惹致(引)儞(引)莎(引)賀(引)(八)

說此大明時。所有一切持明天及天后皆大
驚怖。咸各思念大智金剛。而此大明有大威
力。從寂滅金剛最上出生。住三金剛智。於一
切處普能句召。所有持明天后。以此大明亦
能句召。而彼天后大力色相妙好嚴飾。於剎
那間句召即至。作諸事業皆得成就。又此大
明。若以忿怒持誦一洛叉數。一切事業速得
成就。

復次宣說一切忿怒王調伏怨惡作諸吉祥事
大明持誦行。當所調伏者。即彼一切極惡眾
生。所謂謗阿闍梨及謗大乘。作諸魔事隨順
邪明。壞佛種性不能勤求佛菩提道。又於十
方一切眾生身語心業。起破壞想生怨惡心
如是等輩。即以此法而可調伏。若作調伏法
者。當於一處想忿怒像。依法儀軌時處相應。
於忿怒像前誦彼大明一百八遍。一切惡者
決定句召。悉令調伏。

又復若作調伏法者。先當擇其處所。或於彼
舍或於空室。乃至四衢道獨樹下等。當取摩
耨沙阿悉底。長八指量而用作橛。以大明加
持一百八遍。當用置於所調伏者阿哩挼哩。
彼於半月中即當調伏。又法當用葛波羅圓
滿具足者。當書大明置於其內。默持往彼阿
哩挼哩。或復以多羅樹葉及餘竹帛等。書忿
怒大明。亦如前法置阿哩挼哩。彼即調伏。此
名諸佛金剛因大三昧法。

是時世尊。復入一切如來身語心金剛縛三
摩地。從定出已。以金剛三業。宣說三界身語
心金剛橛大明曰。

唵(引一句)伽伽伽(引)多野伽(引)多野(二)薩哩嚩(二合)
耨瑟啗(二合)發吒(半音)發吒(上同三)計羅野計羅野
(四)薩哩嚩(二合)播謗發吒(上同)發吒(上同五)吽(引)吽(引)
吽(引)(六)嚩日囉(二合引)計羅(七)嚩日囉(二合引)馱嚕(引)(八)
倪也(二合引)鉢野底(九)迦(引)野嚩(引)訖唧(二合)多(十)嚩
日囉(二合引)計羅野吽(引)發吒(上同十一)

說此大明時。所有一切大威德金剛。驚怖迷
悶咸各思念。虛空金剛。而此大明即金剛橛。
若欲作是金剛橛者。或用佉禰囉木或復鐵
等。依其分量如法而作。作已依法加持。而
能調伏破壞一切。此即金剛薩埵部中熾盛
廣大平等光明三金剛身所出生法。若與毘
盧遮那金剛如來大印相應。是即囉誐金剛。
若住焰鬘得迦忿怒明王大印相應。即名三
金剛橛。若與甘露軍拏利忿怒明王相應。是
即大惡忿怒出生金剛相應諸佛大主宰。諸
修法者。當從心至足。想此金剛橛。却復從頂
如前觀想。即得尾日林毘多。而能安住禪定
金剛。即得諸佛決定相應。

爾時世尊大毘盧遮那金剛如來。即入身金
剛尾日林毘多三摩地。從定出已。說身三昧
安金剛橛大明曰。

唵(引一句)親捺親捺(二)賀那賀那(三)捺賀捺賀(四)
儞(引)鉢多(二合)嚩日囉(二合引)左訖囉(二合)吽(引)發吒
(半音五)

安金剛橛當誦此明。下彼橛時。依法儀軌作
毘盧遮那佛步勢。以左手大指執金剛橛。用
右手釘入土。分寸如彼儀軌。此即金剛薩埵
三金剛身出生正法安住三昧。

爾時世尊無量壽金剛如來。即入語金剛尾
日林毘多三摩地。從定出已。以金剛三業。宣
說語三昧金剛橛大明曰。

唵(引一句)紇哩(二合引)(二)唵(引)(三)普哩普(二合)嚩(四)

此即蓮華部法亦如前說。釘金剛橛誦此大
明。亦用左手大指執金剛橛。作無量壽佛步
勢。然想智金剛蓮華出生正法安住三昧。

爾時世尊阿閦金剛如來。即入心金剛尾日
林毘多三摩地。從定出已。以金剛三業。宣說
心三昧大明曰。

唵(引一句)嚩日囉(二合引)囉(引)惹吽(引二)

此即金剛部法。如前儀軌釘金剛橛。然觀想
五鈷金剛熾盛光明。作阿閦如來步勢。當下
橛時誦此大明。從三金剛無垢出生正法安
住三昧。如是等身語心三昧。金剛橛大明儀
軌等虛空界金剛出生。諸有作者依法而作。
即能成就一切調伏。

爾時世尊大毘盧遮那金剛如來。盡有情界
而為所依。得大歡喜出大音聲作如是言。

「　大哉祕密最勝句
　大哉所說真實義
　大哉寂靜妙法門
　大哉金剛廣大行
　諸佛所說金剛橛
　諸大菩薩所敬愛
　身語心業大金剛
　亦攝祕密金剛橛
　所有一切大明句
　真實金剛橛出生
　最上金剛身語心
　是即大明真實義」


* 《一切如來金剛三業最上甚深祕密中祕密
諸佛大集會》一切心真實金剛出生三昧分第
十五

「　爾時金剛手
　菩薩摩訶薩
　即於虛空中
　出現大文字
　一切智出生
　一切灌頂義
　復從語金剛
　宣說如是法
　修法者當想
　四方曼拏羅
　中現忿怒王
　甘露軍拏利
　然於中觀想
　乾􂏔而作法
　彼色相殊妙
　諸分皆圓滿
　若修此法者
　住真實三昧
　於一切無礙
　得最上成就
　彼五曼拏羅
　想五佛影像
　獻最上供養
　祕密大明行
　毘盧尊影像
　金剛身語心
　禪定行相應
　諸佛平等光
　青優鉢羅華
　囉惹迦大色
　想乾􂏔亦然
　金剛手相應
　若依此儀軌
　能作相應事
　此諸大明中
　難行相應行
　於一剎那間
　金剛手平等
　一切法自在
　欲解脫隨轉
　修瑜伽行者
　欲求成就法
　於一切時中
　作金剛法想
　金剛法無我
　即安住十地
　善持語三昧
　一切勝自在
　所有諸種族
　所謂婆羅門
　剎帝利吠舍
　及彼首陀等
　乃至旃陀羅
　所生諸乾􂏔
　隨取而作法
　當勿生分別
　此祕密平等
　成就金剛法
　日入時作法
　日出時成就
　依本法儀軌
　如理而所作
　得金剛薩埵
　施最上成就
　三身大誓願
　諸佛一切相
　放百由旬光
　遍照於一切
　二處若相應
　眾相應平等
　此諸成就中
　難行三昧行
　彼五種甘露
　金剛成就食
　亦諸成就中
　難行三昧行
　若甘露平等
　二處亦相應
　出現佛菩提
　成最上真實」


此名諸佛欲解脫三昧法。

爾時世尊大毘盧遮那金剛如來。即入大三
昧忿怒金剛三摩地。從定出已。以金剛三業。
宣說一切如來作金剛怖忿怒大明曰。

唵(引一句)紇哩(二合引)(二)瑟致哩(三合引)(三)尾訖哩(二合)多(引)
那那(四)薩哩嚩(二合)設咄嚕(二合)那(引)舍野(五)
薩擔(二合)婆野(六)吽(引)吽(引)發吒(上同)發吒(上同)莎
(引)賀(引)(七)

當以此大明作忿怒調伏法。行人當取嚕地
囉等。置三角護摩爐。其爐分量大小如諸儀
軌。復入羅嚩拏囉𡁠迦等物。燃以建吒迦
而作護摩。作護摩時。稱所調伏乾􂏔名字。以
前大明作護摩八千遍。日三時作或中夜作。
而彼乾􂏔速令句召一切調伏。既調伏已於
三劫中。常持佛法及金剛手法。住佛三昧。遠
離愚癡增長壽命。諸有作法者。當於白月八
日或十四日。往詣空舍或尸陀林中。用朅致
迦。書彼設咄嚕名字。依本儀軌用本部大明
加持。或用母訥誐囉作調伏法。行人口誦吽
字。即時出現熾盛大光猛焰可怖。所有一切
設咄嚕眾及餘惡者。皆大驚怖而悉調伏。思
念金剛手菩薩諸佛金剛最上三寶。一切眾
生是所歸趣。違佛法者決定破壞。所有金剛
羯磨部幟盛光明曼拏羅中。本尊影像大明
印相等依法所作。能令一切設咄嚕眾及諸
惡者隨順調伏。一切令住佛菩薩想。若有違
背佛正法者決定破壞。諸佛菩薩以善方便。
調伏一切怨惡眾生令住三昧宣說一切祕密
大明心法。破壞諸惡。令諸眾生與智相應。常
住最上佛菩提想。

若有行人以清淨心。想於四處置踰室多。一
切莊嚴諸分圓滿。如彼蓮華現開敷相。復想
吽字大明。現五種光成金剛。相應自身語心
業得金剛堅固。即得成就無上菩提。於剎那
間與毘盧遮那光明同等。安住金剛薩埵大
祕密主三金剛部。此名金剛薩埵出生金剛
三摩地。諸有修習踰室多法得成就者。發猛
利心當取束訖囉依法而食。彼於剎那間即
與妙吉祥光明同等。隱身自在吉祥勝妙。身
有光明如紫金色。

若有行人發猛利心。取尾瑟吒及摩賀滿
蹉依法而食。即得成就大明勝行。諸佛不能
見。

又復行人發猛利心。當取說那訶耶摩賀。
三種滿蹉同處和合依法而食。即得成就勝
行。諸佛不能見。若用尾瑟吒及三種鐵合成
虞尼迦。於二處相應者。於一切處諸佛不能
見。

又復行人發猛利心。取瞿滿蹉及三種鐵。合
成虞尼迦。於二處相應者。即諸佛不能見。

又復行人發猛利心。取鉢囉拏作虞尼迦。於
二處相應者。即諸佛不能見。

又復行人。若取龍腦香及旃檀香。以三種
鐵作虞尼迦。於二處相應者。即諸佛不能見。

又復行人。若取牛黃及沈水香。與三種鐵作
虞尼迦。於二處相應者。即諸佛不能見。

又復行人。若取恭俱摩香。與三種鐵作虞
尼迦。於二處相應者。即諸佛不能見。

如是了知一切平等。即得成就相應自在。得
大印加持最勝吉祥。有大威力隱顯自在。與
諸佛光明同等。於三千大千界中最勝自在。
乃至俱胝由旬剎中皆得金剛自在。欲色界
中隨欲所往一切無礙。是名諸佛大力三昧
安怛陀那大金剛法。

是時世尊說是法已發歡喜心。作熙怡眼觀
察眾會。出微妙聲作如是言。

「　大哉真實此正念
　大哉祕密文字句
　大哉自性本清淨
　大哉諸法妙無垢」

佛說一切如來金剛三業最上祕密大教王經
卷第四



佛說一切如來金剛三業最上祕
密大教王經卷第五

西天譯經三藏朝奉大夫試鴻臚卿
傳法大師臣施護奉　詔譯
一切如來金剛三業最上甚深祕密中祕密諸
佛大集會一切心真實金剛出生三昧分第十
五之餘

「　爾時金剛手
　菩薩摩訶薩
　最上執金剛
　三界最勝師
　復現大字相
　金剛清淨法
　復出妙音聲
　宣說如是法
　金剛士相應
　正覺金剛喜
　廣大佛菩提
　歡喜持金剛
　金剛路左曩
　持烏瑟膩沙
　最上大忿怒
　想佛金剛像
　明王最上法
　觀想寶生尊
　明妃廣大法
　想無量壽尊
　一切明事業
　想不空大智
　一切大明句
　想金剛手尊
　所有藥剎尼
　大明及教法
　從焰鬘得迦
　明王儀軌出
　一切相應行
　祕密大明等」


此名諸佛大金剛三昧。

「　復說成就法
　建立曼拏羅
　修先行精熟
　行人當作法
　爾時金剛手
　諸法自在尊
　身語心成就
　最上智金剛
　或山林聚落
　或復寂靜處
　金剛定相應
　依法而持誦
　金剛手菩薩
　大明行觀照
　令種種事業
　隨願皆成就
　金剛法影像
　蓮華部光明
　身語心金剛
　三部大儀軌
　三身入寤法
　決定皆成就
　諸有作法者
　擇四種勝地
　堅固而作法
　得究竟成就
　金剛手菩薩
　最上等虛空
　所有入寤法
　及一切儀軌
　吽字金剛手
　賀字身金剛
　阿字持法尊
　此祕密明句
　酇字禁伏法
　出大可怖雲
　此名諸禁伏
　祕密中最上
　若作此法時
　一切皆驚怖
　身起於虛空
　一肘二肘量
　或五八十二
　如是肘量數
　旋住於空中
　迷悶大怖畏」


爾時金剛手菩薩摩訶薩諸佛大祕密主清淨
三身。又復宣說如是祕密調伏一切設咄嚕
法。

若欲作調伏法者。行人當往尸陀林中取尸
陀林炭。其作法者。即須作那屹那相而用作
法。或用尸陀林灰亦可作法。以大明加持一
千八百遍。所有一切設咄嚕皆悉調伏。乃至
三界亦能調伏。

又法若用瞿滿娑訶野滿娑說那滿娑等物。
作三角曼拏羅。依法儀軌而作護摩。或用摩
賀滿娑如前作法。

又法或作火壇。燃葛吒迦而作護摩。或於江
河岸造諸形像如芥子量。以葛吒迦而為護
摩。或用芥子及羅嚩拏帶羅尾沙馱覩
囉。如是等物同作護摩。或用阿悉帝祖囉拏
及嚕地囉尾沙等同作護摩。或用芥子與諸
物和合同作護摩。如上所說諸護摩法當依
儀軌。依法行步若坐若立。所有勢分及處所
等。依法而作。於剎那間決定成就。一切設咄
嚕乃至大惡囉剎娑等而自調伏。或得隱身
自在。諸佛菩薩亦不能見。

復次宣說作護摩大明曰。

那莫三滿多迦(引)野嚩(引)訖唧(二合)多嚩日囉
(二合引)𧹞(一句)唵(引)(二)虎盧虎盧(三)底瑟吒(二合引)底瑟
吒(二合引)(四)滿馱滿馱(五)賀那賀那(六)捺賀捺賀(七)鉢
左鉢左(八)誐哩惹(二合)誐哩惹(二合)(九)怛哩惹(二合)怛
哩惹(二合)(十)尾薩普(二合引)吒野尾薩普(二合引)吒野
(十一)薩哩嚩(二合)尾伽那(二合)尾那(引)野崗(十二)摩
賀(引)誐拏鉢底(十三)𡁠尾多(引)怛迦囉(引)野吽(引)
發吒(半音十四)

作護摩時誦此大明。以金剛身語心業堅固
持誦。此即調伏一切魔眾最上法觀想。金剛
手菩薩現大忿怒相。此名金剛手大忿怒三
昧。

復次行人觀想諸佛遍滿虛空。於剎那間破
壞諸惡。及想一切執金剛者。諸大菩薩遍滿
虛空。破壞一切背佛三昧。住非族類諸惡眾
生。乃至一切囉剎娑等。種種惡者皆悉怖畏。
而自調伏住金剛三昧。所有一切諸惡鳥獸。
皆悉調伏安住三昧。所有一切大惡忿怒薩
哩波等。現黑色相作大怖畏。以薩哩波而為
食噉。此等決定而自調伏。

此名調伏諸魔最上難行三昧。

如是諸佛執金剛尊。金剛堅固禪定相應心
金剛法。亦名諸佛金剛大忿怒三昧。

爾時執金剛王金剛手菩薩摩訶薩。如虛空
無相大寂默者。一切灌頂義成就正覺智金
剛大士。作如是言。

「　大哉自性本清淨
　攝彼金剛最上乘
　從彼無生妙法中
　出生諸佛一切法」


復次宣說祕密金剛羯磨息除諸惡苦惱法。
諸欲作法者。當取朅致迦或盎誐囉。畫薩
哩波相。其狀極惡現黑光明。畫二舌相大惡
忿怒。如是畫已。行人當想亢字。於中出現
訶邏喝羅光明。

復想火焰色相。行人當誦大明加持所有一
切惡毒皆悉銷滅。

又復觀想紇哩字。即能召集三界所有種種
出生一切惡毒。常所惱害世間眾生。行人依
法以大明加持。於剎那間惡毒銷滅。

又復觀想唵字作金剛視。所有一切曼努迦
沒哩室唧迦薩哩波等。常出一切惡毒害眾
生者。皆悉句召。依法加持所有惡毒皆悉銷
滅。普令安住大智金剛。入彼虛空金剛曼拏
羅。此名息諸惡毒金剛三昧。

又復觀想吽字。心成大金剛現白色相。出光
明雲大光普照。猶如滿月清淨無垢。如實觀
想四處相應剎那安住。第二第三如是觀想。
彼薩哩波滿虛空界。於剎那間惡毒銷散無
所施作。此名息滅一切毒祕密心法。

又復觀想阿字成八葉大蓮華。於中想現五
種光明。周匝遍滿如月光明。清淨無垢平等
變化。此即安住定心大祕密句最上祕密智。
行人如法觀想已。即能銷除諸惡病苦。所
謂巘拏必吒迦盧多等。及餘諸病皆悉銷
除。令諸世間遠離苦惱。

復次宣說息除內外諸病執金剛心祕密三部
心最上大明句。

唵(引一句)𡁠那𡁠俱(半音二)

唵(引一句)阿路力俱(半音二)

唵(引一句)嚩日囉(二合)特哩(二合)俱(半音二)

此大明句能成一切義能除一切苦。若有行人
依法儀軌。專注一心如實觀想眾類影像。或
嚩那囉相或說那相。以自身語心業。安住金
剛輪作金剛步。以自身語心平等觀想。觀成
就已。即得諸佛菩薩廣大敬愛。住加持句
施歡喜心。於自金剛身語心業。想諸佛雲及
金剛王廣大勝雲。破諸病苦令得解脫。十方
諸佛金剛大士。想現忿怒破諸魔惡。與諸定
心相應羯磨出生平等正念如前大明。若能
相應持誦一百八遍。於七日中一切成就。所
有自心大明儀軌亦復成就。此明銷除一切
病苦難行三昧。

「　爾時金剛手
　光明大智鉤
　欲解脫金剛
　說一切夢相
　夢所見諸法
　即無生自性
　自性淨真實
　即金剛自性
　若夢中得見
　求成就行人
　或作持誦相
　或入禪定法
　當得佛菩薩
　現身在其前」


此名大夢三昧。

「　若夢中得見
　諸佛妙光明
　得最上菩提
　成就一切智
　當見報身佛
　出現在其前
　若夢中得見
　三界尊大士
　作諸供養等
　當決定成就
　諸佛及菩薩
　五種妙樂法
　若夢中得見
　供養諸尊像
　及金剛薩埵
　大祕密主像
　當得平等智
　金剛法大愛
　若夢中得見
　自身諸相分
　得祕密金剛
　最上大明稱
　若夢中得見
　禮敬諸如來
　及諸大菩薩
　得金剛堅固
　若夢中得見
　一切乾􂏔眾
　諸分皆圓滿
　種種妙莊嚴
　及童子童女
　具相好莊嚴
　見此等相者
　得所作成就
　若夢中得見
　十方一切佛
　安住佛剎中
　當得諸如來
　施以歡喜心
　圓滿妙法藏
　若夢中得見
　諸佛轉法輪
　及見諸如來
　入般涅槃相
　得三昧相應
　安住定金剛
　若夢中得見
　諸妙好園林
　及見諸乾􂏔
　莊嚴而遊戲
　得禪定三昧
　諸佛所加持
　若夢中得見
　諸佛及菩薩
　施諸灌頂相
　及作供養事
　當成就祕密
　最上持明王
　若夢中得見
　贊拏羅說那
　當得金剛手
　成就心無住
　如是種種夢
　金剛所出生
　彼最上成就
　金剛身語心
　此諸夢想行
　從自心所生
　若心住於定
　即諸法安住
　諸法安住故
　諸法等虛空
　無法無法性
　即入三昧心」


爾時會中一切如來。聞金剛手菩薩如是宣
說。歎未曾有。以諸佛三業咸各稱讚。作是問
言。云何夢想從自心生。云何自性及諸法性。
諸法實義如虛空性。

爾時世尊大毘盧遮那如來。即以金剛三業
向諸如來作如是言。諸佛世尊。當知虛空與
一切法。非和合非不和合。虛空無所行一切
所向。及一切處無所出現。諸如來當知諸夢
想法亦復如是。即彼一切法皆從夢中平等
出生。如佛世尊一切如來亦同諸法。皆從夢
中平等出生隨順安住。諸如來當知虛空無
色相亦無所出現。無對復無礙。彼一切法離
相無礙。亦復如是。

又復當知諸佛如來所有一切法。身語心金
剛三昧等。於一切處純一自性隨順而轉。所
謂自心自性無所動轉。若身語心住金剛界。
即與虛空界無二平等。若諸佛如來安住虛
空界。所有一切眾生於虛空界亦如是住。不
住欲界不住色界不住無色界。若法三界無
所住。諸佛如來無所生。是故當知彼一切法
無有自性。諸佛如來又復當知。所有菩提心。
從諸如來智所出生。即彼菩提心。不於身住
不於語住不於心住。是故菩提心一切無所
住。菩提心無住故諸法何所住。諸法無住故
一切無所生。由如是故一切如來正智出生
大金剛句。諸佛如來又復當知彼夢想法。於
三界中無所出現無所行。無所得無有實。非
士夫等相非自他所見。是故三界所作一切
如夢。如夢所見如夢出生。普遍十方一切世
界。所有諸佛及諸菩薩。乃至一切有情亦復
如是。一切如夢無我相可得。當如是住。諸佛
如來又復當知。譬如大摩尼寶具諸功德。於
眾寶中而為最上。隨諸眾生有所希求。若金
若銀及餘寶等。應所求心即能出現。當知彼
諸寶等。不從心住不從摩尼寶住。一切如來
一切法一切佛法亦復如是。諸有智者當如
是知。

爾時一切如來。聞世尊大毘盧遮那金剛如
來說是法已。生大歡喜作熙怡眼。瞻察世尊
大毘盧遮那金剛如來作如是言。希有世尊
若虛空界平等安住。彼一切法及諸佛法。亦
復如是平等安住。是時會中所有一切如來
及諸菩薩咸作是言。世尊大毘盧遮那金剛
如來。唯願宣說一切大明及金剛一切成就
等法。即此一切大明及金剛一切成就等法
當於何住。爾時執金剛者大毘盧遮那金剛
如來讚言善哉善哉諸佛菩薩能問此義。諸
大士當知一切大明及一切金剛成就。當於
金剛身語心住。何以故。彼諸大明及諸金剛
成就。乃至一切佛法。皆於自身語心住。彼身
語心金剛三業。不住欲界不住色界不住無
色界。不住心身不住身心。不住語心不住心
語。由是三業無所住故。彼一切法亦無所住。
譬如虛空自性清淨。諸法亦然。是時諸佛及
諸菩薩復作是言。一切如來當於何住從何
出生。毘盧遮那佛言。諸大士。一切如來於自
身語心住從自身語心出生。諸佛又問心於
何住。答曰如虛空住。又問虛空何住。答曰虛
空無所住。是時諸佛及諸菩薩生希有心作
是讚言。善哉善說自心法性諸行寂靜。作是
言已默然而住。

* 《一切如來金剛三業最上甚深祕密中祕密
諸佛大集會》一切曼拏羅成就金剛現證菩提
分第十六

爾時一切如來又復雲集。時諸如來即以金
剛三業。勸請世尊大毘盧遮那如來。宣說甚
深祕密法門。即時變化種種珍寶。妙莊嚴具
供養世尊。

是時世尊大毘盧遮那金剛如來。即入金剛
大曼拏羅無畏三昧王莊嚴金剛三摩地。還
從金剛身曼拏羅一切如來身語心金剛出
已。作如是言。

「　復次今宣說
　身大曼拏羅
　金剛心所生
　勝諸曼拏羅
　其量十六肘
　其相作四方
　曼拏羅諸佛
　安住金剛身
　壇中畫大輪
　尾提金剛相
　作金剛印法
　勝祕密大明
　輪中畫毘盧
　及阿閦佛等
　於其壇四隅
　畫本部賢聖
　又復於壇門
　畫忿怒明王
　此依法畫已
　即成曼拏羅
　行人當依法
　想祕密金剛
　持誦本大明
　作諸供養事
　此即祕密中
　難行三昧行」


此名一切祕密大明三昧一切如來身金剛
曼拏羅。

是時世尊復入一切語三昧金剛雲莊嚴三
摩地。從定出已。以金剛三業。宣說金剛語曼
拏羅。

「　復次今當說
　語業曼拏羅
　金剛心出生
　勝諸曼拏羅
　其量二十肘
　四方與四隅
　四門而具足
　金剛線絣量
　語曼拏羅句
　金剛功德聚
　金剛大法王
　出生諸大明
　於其曼拏羅
　中心畫大輪
　及一切印相
　依儀軌而畫
　於大輪中心
　畫無量壽印
　此即金剛句
　作勝曼拏羅
　如儀軌所作
　勿令有破壞
　獻祕密供養
　得金剛歡喜
　彼甘露三昧
　作供養成就
　此即名諸佛
　難行三昧行」


此名一切如來金剛語曼拏羅。

是時世尊復入普雲金剛三摩地。從定出已。
以金剛三業。宜說最上祕密中祕密心曼拏
羅。

「　當畫曼拏羅
　中畫金剛手
　依本部儀軌
　祕密三業生」


此名一切如來身語心祕密金剛智句最上
甚深祕密中祕密出生心曼拏羅。

爾時世尊復入一切如來一切曼拏羅出生
輪莊嚴三摩地。從定出已。以金剛三業。宣說
一切祕密曼拏羅法。及彼一切金剛曼拏羅
印相。一切大明心祕密等法。今說曼拏羅絣
線大明曰。

吽(引)唵(引)阿莎(引)賀(引一句)

絣金剛線布五色粉時。當誦此大明。依法儀
軌如理所作。速得成就諸佛菩提。從彼三昧
儀軌出生賢聖大明住加持句。大曼拏羅勝
法儀軌。毘盧遮那大主宰出生佛眼菩薩住
身曼拏羅句。身金剛功德金剛法主宰出生
自影像。此即一切大明中最上祕密。常住金
剛薩埵大主宰出生。摩摩枳菩薩一切大明。
皆從最上祕密出生。如是曼拏羅所用諸物。
皆悉具足安住最上祕密。此即金剛大祕密
最上希有忿怒王句召。獻諸佛供養三時所
作。供養三金剛無住。與彼三金剛相應即得
大明。成就所有一切大明。獻出生食施諸部
多。五種甘露自心所生。如是三昧最勝無比。
速能圓滿諸佛菩提。若欲絣線作曼拏羅。當
如是作。當絣線時觀想毘盧遮那。及想金剛
手菩薩金剛甘露等法金剛大光明。觀想一
切佛所有羯磨法。想彼金剛線是即五佛。乃
名諸佛最上祕密未曾有。當知所用粉有二
十五種。如儀軌說所有一切大明。當想金剛
手菩薩。即得諸佛祕密最上菩提身語心三
昧。觀想於五處如是所作具足。即得三金剛
不壞金剛所生。如金剛手菩薩所作一切驚
怖。所有羂索及金剛鉤。乃至一切金剛大明
教法。皆從金剛手菩薩堅固正慧三摩地出
生。所有作護摩法及彼大明。乃至護摩所用
物等。作囉虎頂並如儀軌所作。於二處平等
相應。作護摩八百遍。即得三種金剛不壞。此
名諸佛護摩難行三昧行。

如前所說是即大曼拏羅絣線法。所有絣線
分量如儀軌說。既絣線已。作金剛界成曼拏
羅。於曼拏羅中依法儀軌。置本尊毘盧遮那
佛像及諸賢聖等。復於壇中依其方位置五
賢瓶。作曼拏羅已。然後金剛阿闍梨。依法儀
軌攝受弟子。既攝受已依法教授。作如是言。
汝當安住金剛三業金剛薩埵加持身語心。
然後引弟子入曼拏羅。當入曼拏羅時誦此
大明曰。

阿(一句)亢尾(引)囉吽(引)(二)

此名一切三昧身語心金剛大明。入曼拏羅
已。當授金剛大灌頂祕密智法。當想諸佛滿
虛空界。以妙香等而為供養。復以妙音歌詠
讚歎。觀想大三昧雲。遍滿金剛大曼拏羅安
住三金剛三昧。然後金剛阿闍梨以白芥子
擲弟子身。擲已當取賢瓶授與灌頂。是時弟
子受灌頂時。當想金剛薩埵。得灌頂已安住
最上三昧。常住毘盧遮那堅固心法。諸有所
作隨順正智。修習金剛身語心業。歸命三界
一切賢聖。所有阿闍梨一切語言。如教奉行。
彼一切祕密灌頂法。如理修習。此即一切如
來三密金剛出生正法。授諸弟子大金剛義。
種種祕密菩提金剛。諸佛所授廣大三昧。時
彼弟子受灌頂已。當發最上大歡喜心。所有
一切賢聖影像住相應心。阿闍梨然可指示
大曼拏羅法。授與大明文字祕密句等。復說
三昧誓作如是言。

「　彼殺盜婬妄
　諸染法自性
　住佛三昧者
　如實當了知」


此名諸佛最上三昧常住法。令諸眾生安住
金剛相應。如理宣說一切大明句一切三摩
地法。祕密大明王儀軌及餘祕密甘露法。諸
有行人依法作者。無上菩提而不難得。當知
四聖大祕密法。是即一切祕密金剛。現女人
色相安住大輪三昧。為諸眾生起利益行。宣
布一切金剛曼拏羅大明祕密儀軌。彼五種
飲食依法而食。如是即得一切大明成就。
是時阿闍梨作是說已。又復為其弟子。宣示
大曼拏羅祕密行相。宣說金剛祕密句。即時
口誦唵字。是即一切大明根本。於剎那間光
明熾盛普照一切。此名諸佛大持明士祕密
大明。亦即一切成就大三昧。亦即諸佛菩薩
成就勝行。亦即安怛陀那大力精進金剛句
召最上成就。曼拏羅中一切金剛事業。

「　住空想金剛
　紇哩字光明
　復觀想諸佛
　遍滿虛空界
　所有身語心
　與大明相應」


此即身語心大明金剛加持祕密句。

阿亢朅所謂。

「　金剛手影像
　蓮華手大光
　無能勝影像
　安住祕密句」


此即大金剛祕密句。

「　日輪曼拏羅
　中現阿閦尊
　於金剛大輪
　現毘盧遮那
　即於大輪中
　復現無量壽
　彼諸祕密心
　一切祕密義
　出現大光明
　照一切極苦」


此即一切金剛祕密心。

「　阿字金剛杵
　及眾金剛鉤
　彼一切儀軌
　佛菩提成就
　諸有修法者
　詣山林曠野
　及餘勝方所
　依法而修習
　彼於半月中
　得成就佛性
　彼三十六百
　如須彌山量
　碎微塵等數
　一切諸會眾
　彼一切皆得
　成菩提金剛」


此即諸佛金剛大笑三昧。

「　金剛手大智
　持大語金剛
　身金剛大相
　說緊迦囉法」


此即金剛智輪四種大明。所謂三昧句三
昧語言。三昧愛三昧拳等。

「　虛空廣清淨
　遠離一切法
　現圓滿妙相
　金剛未曾有
　所有一切佛
　普觀諸眾生
　平等如一子
　諸佛所攝持
　金剛手愛樂
　廣大祕密心
　令住三金剛
　大執金剛者
　住空而觀想
　大力妙金剛
　頂戴妙寶冠
　五嚩拏相應
　彼五處大明
　大金剛忿怒
　若愚若智者
　依法而觀想
　彼於半月中
　得祕密成就
　諸祕密金剛
　金剛歌大義
　住空而觀想
　佛大曼拏羅
　吽字金剛明
　想三金剛等
　唵字想於眼
　能觀見一切
　及見諸佛相
　三身勝金剛
　所有饑渴等
　為世間大苦
　修習瑜伽者
　彼不生思念
　遠離一切苦
　成就心金剛
　毘盧尊影像
　一切義正句
　嚩字金剛口
　唵字金剛眼
　彼唵鑁二字
　安住金剛舌
　一切處無住
　離諸苦寂靜
　想智金剛光
　即如意妙寶
　隨眾生意願
　一切所嚴飾」


此名諸佛如意寶金剛。
佛說一切如來金剛三業最上祕密大教王經
卷第五



佛說一切如來金剛三業最上祕
密大教王經卷第六

西天譯經三藏朝奉大夫試鴻臚卿
傳法大師臣施護奉　詔譯
一切如來金剛三業最上甚深祕密中祕密諸
佛大集會一切曼拏羅成就金剛現證菩提分
第十六之餘

爾時世尊大執金剛者大金剛無畏大毘盧遮
那如來。即入金剛大無畏無垢三摩地。從定
出已。以自三業說是明句。

尾(引)

說此明句已。復說伽陀曰。

「　想虛空金剛
　佛光曼拏羅
　現黃色金剛
　尾日林毘多
　諸相皆圓滿
　一切所莊嚴
　頂戴諸佛冠
　住一切平等
　三金剛相應
　出生諸成就」


是時世尊。復入普音金剛三摩地。從定出
已。以大金剛觀想句身語心業。說是明句。

綜(引)

說此明句已。又復說是伽陀曰。

「　想虛空金剛
　日輪曼拏羅
　遍滿諸佛雲
　三金剛自在
　於曼拏羅中
　想尊那菩薩
　身現白色相
　一切所嚴飾
　從金剛三業
　堅固而出生
　安住金剛手
　大士持明句」


此名金剛三昧智光明三摩地。

是時世尊。復入一切願金剛大樂三摩地。從
定出已。以等持金剛三昧身語心說是明句。

欀(引)

說此明句已。又復說是伽陀曰。

「　想虛空金剛
　金剛曼拏羅
　想金剛出生
　一切佛如來
　中想寶藏神
　現大藥叉相
　頂戴寶髻冠
　色相而善寂
　住五佛相應
　觀想於五處
　得金剛甘露
　而現禪坐相
　復與金剛手
　歡喜而相應
　如是藥叉主
　大力寶藏神」


此名金剛三昧大富成就吉祥幢三摩地。

是時世尊。復入金剛欲自在吉祥三摩地。從
定出已。以一切藥叱尼三昧句身語心業。說
是明句。

稱(引)

說此明句已。又復說是伽陀曰。

「　想虛空金剛
　四方曼拏羅
　四寶所嚴飾
　香華等具足
　遍滿虛空界
　現諸藥叱尼
　三金剛出生
　想同一影像
　三金剛不壞
　安住禪定想
　妙金剛等持
　觀想忿怒頂
　安住心明句
　金剛相應行」


此名一切藥叱尼平等行觀想金剛三摩地。

是時世尊。復入一切金剛大明尾日林毘
多金剛三摩地。從定出已。以自三業說如是
法。

「　身語心清淨
　持諸佛色相
　如紫金色光
　作一切成就
　安怛陀那等
　平等妙光明
　藥叉主成就
　持明天大尊
　諸金剛成就
　諸妙色成就
　諸大明成就
　普遍而出現
　佛頂諸成就
　如意寶妙光
　最勝佛菩提
　諸佛金剛光」


此名諸佛圓滿一切願金剛三昧。

爾時執金剛者一切如來大祕密主。成就一
切如來身語心金剛大明行。大毘盧遮那金
剛如來。又復以自三業說如是法。

「　身語心金剛
　身語心自性
　自相自所作
　如是皆成就
　佛眼句相應
　想金剛標幟
　大明印相等
　依教而善學
　諸如來祕密
　安住佛菩提
　當於四時中
　作祕密供養
　華菓等諸物
　隨所得隨食
　此速得諸佛
　最上大智海
　期滿六月數
　作法當成就
　一切部多眾
　自他不能嬈
　貪金剛自性
　依法而了知
　貪金剛大鉤
　摩摩枳功德
　觀想語金剛
　一切處成就
　自印相禪定
　三文字金剛
　此諸佛大智
　違越者破壞
　金剛大主宰
　金剛文字生
　所有阿蘇哩
　那儗藥叱尼
　乃至摩耨尸
　住三金剛智
　各依本部法
　作諸持明事
　如是諸大明
　祕密真實教
　三金剛出生
　入諸佛菩提」


此名一切如來真實金剛持明三昧。

* 《一切如來金剛三業最上甚深祕密中祕密
諸佛大集會》一切如來三昧法金剛加持王分
第十七

爾時一切如來又復雲集。時諸如來又復各
各以自三業。勸請世尊大毘盧遮那金剛如
來說祕密法。作是讚言。

「　阿閦如來廣大智
　金剛法界大希有
　三曼拏羅三堅固
　歸命祕密妙法音
　毘盧遮那佛清淨
　最上大樂金剛寂
　諸法自性淨光明
　歸命宣說金剛法
　寶生如來甚深妙
　如虛空界離諸垢
　自性清淨本非相
　歸命善說諸祕密
　無量壽佛大自在
　離諸疑惑金剛住
　了貪自性到彼岸
　歸命蓮華部所說
　不空成就佛正智
　能滿一切眾生願
　自性清淨住實際
　歸命金剛最上士
　如是稱讚寂靜句
　一切如來共所宣
　諸修法者若稱揚
　即與諸佛而同等」


「　爾時金剛手
　諸佛悲愍者
　復從語金剛
　說是祕密句
　大哉一切佛
　法界離文字
　自性本清淨
　如虛空無垢」


爾時諸佛大祕密主金剛手菩薩。安住一切
如來身金剛三昧。從自身語心業說如是言。

「　彼四種三昧
　從佛智海生
　了飲食無礙
　此三昧最上」


又復安住一切如來語金剛三昧。從自身語
心業說如是言。

「　彼四種三昧
　語金剛大字
　了五種甘露
　此祕密出生」


又復安住一切執金剛三昧。從自身語心業
說如是言。

「　彼四種三昧
　亦即甘露法
　從金剛薩埵
　大威力所生
　身語心金剛
　大三昧出生
　住諸佛究竟
　金剛所攝持
　金剛手三昧
　金剛手大光
　於一剎那間
　得諸佛三業」


又復安住一切緣覺三昧。從自身語心業說
如是言。

「　善說於身法
　彼身金剛住
　說眾生戒相
　住究竟平等」


又復安住一切聲聞學三昧。從自身語心業
說如是言。

「　彼十善業道
　所作智金剛
　此諸三昧生
　而名劣解脫」


又復安住一切梵王三昧。從自身語心業說
如是言。

「　癡為諸業道
　作大怖畏相
　隨順佛菩提
　即得金剛身」


又復安住嚕捺囉天三昧。從自身語心業說
如是言。

「　三界一切住
　三金剛所求
　欲性有三種
　最上三昧生」


又復安住尾瑟努天三昧。從自身語心業說
如是言。

「　眾生住實際
　三金剛不壞
　入禪定金剛
　虛空金剛界」


又復安住三金剛三昧。從自身語心業說如
是言。

「　所有身金剛
　是即大梵天
　而彼語金剛
　即大自在天
　彼心金剛王
　即尾瑟努天
　如是等三天
　三金剛所住」


又復安住一切藥叉藥叱尼三昧。從自身語
心業說如是言。

「　常住貪欲法
　恣一切食噉
　不捨三金剛
　作極難三昧」


又復安住一切龍王三昧。從自身語心業說
如是言。

「　常樂輩戍􂏔
　嗤囉為飲食
　隨所欲香境
　即所作三昧
　彼一切煩惱
　決定而隨轉」


又復安住一切阿蘇囉乾􂏔三昧。從自身語
心業說如是言。

「　現忿怒惡者
　華菓為所樂
　安住金剛地
　難調大可怖」


又復安住一切囉叉娑悉帝哩三昧。從自身
語心業說如是言。

「　葛波羅盛香
　帶羅及嚩舍
　此即部多眾
　名廣大三昧
　又復為吉祥
　所作大義利」


又復安住一切拏吉儞三昧。從自身語心業
說如是言。

「　彼嚕地囉等
　而常為飲食
　拏吉儞三昧
　相應出生相
　自性無所生
　三界無所行
　住無行三昧
　得一切成就」


此名三界一切金剛三昧平等三摩地。又復
安住身業成就金剛三昧。從自身語心業說
如是言。

「　身三種所作
　一切金剛生
　普遍眾生界
　佛身常所作」


又復安住語業或就金剛三昧。從自身語心
業說如是言。

「　語業句無染
　三界淨圓滿
　是即語成就
　難行三昧行」


又復安住心業成就金剛三昧。從自身語心
業說如是言。

「　諸金剛意地
　金剛堅固想
　如所說三昧
　三金剛不壞」


又復安住一切大明金剛真實三昧。從自身
語心業說如是言。

「　所有佛菩薩
　緣覺聲聞眾
　身語心相應
　得最上成就」


又復安住一切如來身語心金剛禪定三昧。
從自身語心業說如是言。

「　彼金剛薩埵
　所有一切處
　安住身語心
　堅固曼拏羅
　三金剛禪定
　如理而相應
　安住諸大明
　真實持誦法」


又復安住金剛大明成就三昧。從自身語心
業說如是言。

「　眾生界平等
　住金剛禪定
　三金剛最上
　金剛三昧生」


又復安住近成就最上成就大成就金剛三
昧。從自身語心業說如是言。

「　想金剛甘露
　遍滿虛空界
　三金剛所授
　勝三昧常住」


又復安住一切金剛安怛陀那三昧。從自身
語心業說如是言。

「　所有祕密法
　四時作最上
　隨順彼三昧
　即金剛圓滿」


又復安住虛空持明三昧。從自身語心業說
如是言。

「　身語心金剛
　觀想禪定冠
　三金剛三昧
　不能生忿怒」


又復安住一切持大明等羯磨三昧。從自身
語心業說如是言。

「　身金剛堅固
　外金剛執持
　法金剛事業
　如儀軌所作」


此名諸佛自性大金剛三昧。

是時諸佛大祕密主金剛手菩薩。說如是等
三昧法已。即於一切大執金剛身語心業金
剛平等不思議界。默然而住。爾時會中有不
可計不可數佛剎。須彌山量等微塵數菩薩
摩訶薩。咸各頂禮一切如來已作是白言。云
何諸佛大祕密主金剛手菩薩。於此一切佛
菩薩大眾會中默然而住。

是時一切如來告諸菩薩言。諸善男子當知
金剛身語心無所得諸文字。句自性亦無所
得。所有一切如來身語心文字句。亦無自性
亦非行相。以是義故默然而住。諸善男子此
如來心亦如是住。彼身語心離文字。無所生
無有相。如虛空無有實。一切皆是虛妄所攝。

爾時妙吉祥菩薩等諸大菩薩。向諸如來作
是白言。如是如是。世尊一切如來法界自性。
無行無作非來非去。以是義故。語金剛所生
諸文字句皆虛妄攝。

是時會中有大菩薩。其名梵初。雖復已得大
神通智。而於一切法相自性未能了知。聞是
說已作是問言。云何金剛大我法等。金剛
真實祕密文字。有所宣說。

爾時諸如來告彼菩薩言。如所得法當如實
住。梵初菩薩又復白言。諸佛世尊。我於身語
心金剛祕密文字。雖如實所得。於彼金剛菩
提尚未了知。願諸如來為我開示。諸佛答言。
善男子文字無自性真實無所生彼金剛菩提
乃至眾生界盡所攝受。普令一切安住諸佛
金剛菩提。何以故。彼諸眾生所得身語心金
剛智。皆即三身金剛法性所作。

爾時諸佛大祕密主金剛手菩薩摩訶薩。又
復向諸如來及諸菩薩作如是言。法界無住
諸法無我。自性清淨從無住中金剛出生諸
法儀軌。雖有所行而非所行。時諸如來咸各
稱讚金剛手菩薩作如是言。大士。所有一切
如來身語心金剛一切成就。乃至三界一切
法。依何語言而住。金剛手菩薩言。一切如
來。金剛成就一切智智。乃至三界一切法。皆
依金剛身語心住。諸如來言。身語心當依何
住。金剛手菩薩言。如虛空住。諸如來言。虛
空何所住。金剛手菩薩言。虛空無所住。空無
住故諸法亦然。時諸如來生希有心作如是
言。大哉大哉。金剛薩埵能善宣說。如是如
是。若身語心無所有。而彼色相亦不可得。

「　爾時金剛手
　三界所尊敬
　一切佛稱讚
　廣大祕密主
　住三密堅固
　三金剛自在
　想持明大士
　說一切成就
　住空金剛界
　想佛曼拏羅
　中現身金剛
　觀想金剛頂
　三面三身生
　不思議變化
　持金剛大輪
　速得大菩提
　諸部所有法
　觀想此祕密
　若別法觀想
　彼不得成就」


此名持明大士金剛祕密法。

「　住空界觀想
　部多囉倪眾
　作如是歡喜
　現金剛三相
　若如是觀想
　菩薩大敬愛
　而於七日中
　得三身成就」


爾時諸佛大祕密主金剛手菩薩。復以自身
語心業。宣說一切行人金剛祕密法。

「　自金剛三業
　三昧大印義
　想諸儀軌相
　得成就佛性」


又復以自身語心業。宣說一切行人金剛祕
密法。

「　設不結印相
　持誦諸大明
　此不越三昧
　得菩提成就」


又復以自身語心業。宣說諸佛三昧祕密法。

「　彼五種甘露
　見勿生疑謗
　此三密金剛
　依法而所用」


又復以自身語心業。宣說語金剛三昧祕密
法。

「　所有三界中
　一切踰室多
　彼諸祕密法
　語金剛無謗」


又復以自身語心業。宣說心金剛三昧祕密
法。

「　所有諸三昧
　住三身金剛
　必利拏三昧
　心金剛無謗」


此名諸佛三密金剛三昧。

又復以自身語心業。宣說一切如來金剛祕
密法。

「　五如來所轉
　五蘊義平等
　彼金剛處法
　菩薩曼拏羅」


又復以自身語心業。宣說三界三昧輪祕密
法。

「　地大佛眼尊
　水大摩摩枳
　火大白衣尊
　風大多羅等
　虛空金剛界
　即金剛薩埵
　當知此諸大
　即現諸菩薩」


此名一切如來宮廣大自在金剛大士三昧。

爾時世尊。住一切如來身語心業。大毘盧遮
那金剛如來。即入一切如來平等行三摩地。
從定出已。普觀一切如來及眾會已。默然而
住。

爾時慈氏菩薩摩訶薩。即起恭敬頂禮世尊
大毘盧遮那及諸如來作如是言。所有一切
如來身語心金剛祕密集會一切灌頂義。一
切如來一切菩薩乃至金剛阿闍梨。當云何
見。佛言善男子所有諸佛菩薩乃至金剛阿
闍梨等。皆住金剛菩提心。當如是見。何以
故。彼菩提心與阿闍梨無二無二相。善男子
我今略說。所有十方世界諸佛如來及諸菩
薩。現住說法教化眾生者。而彼一切於三時
中來詣阿闍梨所。諸佛菩薩變化供養雲而
為供養。作供養已還諸佛剎。時阿闍梨從語
金剛亦出是言。一切如來是我父。一切如來
是我母。一切如來是我師。慈氏當知所有十
方一切諸佛如來及諸佛所行。乃至諸佛如
來身語心。金剛所生一切福蘊。而彼福蘊皆
從阿闍梨毛孔所生。何以故善男子。從彼菩
提心出生諸佛智。真實所生真實而住。乃至
一切智智相亦復如是。

爾時慈氏菩薩摩訶薩。聞是說已生驚怖心。
默然而住。

爾時世尊阿閦如來寶生如來無量壽如來不
空成就如來等。即時俱入一切執金剛成就
勤求三昧金剛三摩地。從是出已咸作是言。
汝諸菩薩今當諦聽。所有十方一切如來三
世智所出生祕密集會。而來供養金剛灌頂
阿闍梨。又復恭敬稱讚。何以故。諸善男子。
金剛阿闍梨是大執金剛者。是即諸佛大智
主。

是時彼諸大菩薩。向諸如來發是問言。諸佛
世尊所有一切如來身語心三密金剛成就。
當依何住。諸佛答言。如來三密當依阿闍梨
金剛身語心住。又問即此身語心復云何住。
答言此即無所有無所著。時諸菩薩聞是說
已。默然而住。

爾時世尊大毘盧遮那金剛如來。又復告諸
如來及諸菩薩言。諦聽諦聽諸佛菩薩。我今
宣說一切佛菩薩金剛三摩地出生大曼拏羅
法。

是時諸佛及諸菩薩。皆悉恭敬作如是言。善
哉大執金剛者。善說世尊善說善逝。大曼拏
羅。

爾時世尊大毘盧遮那金剛如來。說是伽陀
曰。

「　如空淨法界
　想佛曼拏羅
　四方淨妙相
　觀想定金剛
　金剛曼拏羅
　阿娑那輪等
　及種種供養
　依法常所作
　住阿闍梨心
　平等灌頂法
　想虛空界中
　諸佛皆遍滿
　諸儀軌出生
　三種灌頂句
　得成就菩提
　為眾生利益
　身語心成就
　諸成就中勝
　一切如來心
　即無上菩提」


此名一切佛菩薩大輪三昧三摩地出生大曼
拏羅。

爾時諸佛大祕密主金剛手菩薩。復以自身
語心業。宣說一切如來金剛相應金剛三業
祕密大明曰。

唵(引一句)吽(引)(二)怛囕(二合)(三)紇哩(二合引)(四)亢(五)

「　當想虛空界
　祕密曼拏羅
　三密心出生
　想金剛薩埵
　現大忿怒相
　如青蓮華色
　依法想四臂
　執持葛波羅
　現五種光明
　復觀想自舌
　金剛定相應
　甘露法句召
　三叉金剛杵
　及金剛鉤等
　與金剛相應
　成就諸佛身」


又復以自身語心業。宣說金剛飲食三昧法。

「　若於飲食等
　依法而當食
　與甘露相應
　不越諸儀軌」


又復以自身語心業。宣說一切如來最上三
業供養法。

「　五種供養法
　作最勝供養
　此一切金剛
　難行三昧行」


又復以自身語心業。宣說三業祕密供養法。

「　於二處相應
　當受彼甘露
　如儀軌供養
　得成佛菩提」


又復以自身語心業。宣說一切如來三業行
法。

「　眾生界無邊
　普遍平等持
　三金剛三昧
　令住大希有」


又復以自身語心業。宣說一切行人最上三
業行法。

「　身語心自在
　三密無住生
　諸所求成就
　違越者不成」


又復以自身語心業。宣說一切行人金剛薩
埵最上法。

「　當可一肘量
　作頂曼拏羅
　中現於唵字
　五甘露所出
　勝金剛相應
　剎那現光明
　身語心善住
　所作皆成就」


又復以自身語心業。宣說一切持明祕密三
業法。

「　諸有持明人
　遠離諸有相
　勿生取著心
　造立塔廟等
　勿讀誦經典
　勿建曼拏羅
　若自性相應
　斯即為最上」


又復以自身語心業。宣說銷除一切毒禁伏
句召祕密法。

「　安住大輪中
　想白色焰光
　熾盛而周遍
　及黃色光等
　此即三金剛
　三昧大光明
　從彼三祕密
　種子所出生」


又復以自身語心業。宣說一切如來身語心
輪金剛和合作擁護大明曰。

唵(引一句)虎魯虎魯(二)底瑟吒(二合)底瑟吒(二合)(三)滿
馱滿馱(四)賀那賀那(五)捺賀捺賀(六)阿密哩(二合)
帝吽(引)發吒(半音七)

「　此大明安住
　金剛羯磨輪
　輪中現吽字
　中復書其名
　大明字正句
　依法常安住
　此即一切明
　三祕密無住」


又復以自身語心業。宣說金剛安膳那法。

「　行人當往詣
　四衢或樹下
　乃至天廟等
　作安膳那法
　當用葛波羅
　置嚕地囉等
　黑月十四日
　於其中夜時
　誦本部大明
　加持八百遍
　得三種成就
　及安膳那法
　此即名諸佛
　普賢祕密行」


爾時一切如來問金剛手菩薩言。諸菩薩摩
訶薩。云何於諸祕密文字句當得具足。能於
一切如來祕密三昧行。堅固信解如實觀想。

是時金剛手菩薩言。諸佛世尊若諸菩薩摩
訶薩。於其三種祕密文字句得具足者。即能
於彼一切如來祕密三昧行。堅固信解如實
觀想。諸如來言。何等為三。金剛手菩薩言。
所謂一切如來身金剛。一切如來語金剛。一
切如來心金剛。此等名為三種祕密文字句。
若能如是得具足者。彼諸菩薩摩訶薩。乃能
於彼一切如來三昧行。堅固信解如實觀想。
是時諸佛咸各稱讚金剛手菩薩已。默然而
住。

爾時金剛手菩薩。告彼一切如來及諸菩薩
言。諸大士當知此法甚深祕密希有。過去過
不可較不可計微塵數等劫。從燃燈如來應
供正等正覺出世已後。乃至迦葉如來出現
世間。是等諸佛皆不宣說此祕密法。何以故。
彼時眾生無信解故。於此祕密功德句義不
能了知。以是義故。於彼時中諸佛如來皆不
宣說最上大乘祕密集會諸佛菩提法。乃至
剎那羅嚩謨呼栗多。不得暫聞此祕密法。設
於無數殑伽沙等劫中。勤勞苦切求佛菩提
而不能得。由是於此大祕密法不得聞故。是
故諸佛當知此祕密法甚為難得。

爾時會中諸大菩薩聞是語已。即時各各涕
淚悲泣。時諸如來告彼菩薩言。止善男子。汝
等不應涕淚悲泣起三苦惱想。時諸菩薩白
諸佛言。諸佛世尊我今云何能止悲泣。何能
不生三苦惱想。我念眾生無智所障。於三密
句不生信解。乃至名字尚不得聞。諸如來言。
諸善男子如所得文字句皆悉平等。非知可
知非聞可聞。所有一切如來一切菩薩。於其
祕密文字句。悉無所得皆無所覺。何以故。三
密文字句自性清淨故。

是時諸菩薩摩訶薩聞是語已。默然而住。
佛說一切如來金剛三業最上祕密大教王經
卷第六



佛說一切如來金剛三業最上祕
密大教王經卷第七

西天譯經三藏朝奉大夫試鴻臚卿
傳法大師臣施護奉　詔譯
一切如來金剛三業最上甚深祕密中祕密諸
佛大集會一切如來三昧法金剛加持王分第
十七之餘

爾時佛眼菩薩摩訶薩。從一切如來身語心
祕密出生。以自三業於大眾中。歡喜稱讚一
切如來大祕密主金剛手菩薩。作如是言。

「　汝金剛手大自在
　善住最上金剛心
　隨諸所欲及所求
　救度一切眾生界
　欲樂自性真實法
　最上金剛大親愛
　是故歸命復稱讚
　唯願依法攝受我」


爾時摩摩枳菩薩摩訶薩。從一切如來身語
心祕密出生。於大眾中歡喜稱讚一切如來
大祕密主金剛手菩薩。作如是言。

「　汝金剛手利眾生
　善住金剛心大輪
　從佛菩提最上心
　出生金剛第一義
　諸貪法性貪平等
　我隨所欲義亦然
　是故歸命復稱讚
　唯願依法攝受我」


爾時觀自在菩薩摩訶薩。於大眾中歡喜稱
讚諸佛大祕密主金剛手菩薩。作如是言。

「　汝金剛手大悲愍
　以金剛語廣利樂
　隨順世間諸義利
　常所宣說世間事
　所有一切樂自性
　皆攝普賢真實行
　是故歸命復稱讚
　唯願依法攝受我」


爾時一切如來從金剛身語心業平等出生。
一切如來極善樂意。歡喜稱讚諸佛大祕密
主金剛手菩薩。作如是言。

「　汝金剛手大利樂
　安住祕密勝三昧
　出生諸佛敬愛心
　平等悲愍於一切
　所有大欲功德藏
　具足一切勝珍寶
　故我歡喜復稱讚
　隨順所欲而攝受」


爾時諸佛大祕密主大毘盧遮那金剛如來。
即入一切大欲性自在金剛吉祥三摩地。從
定出已。即於一切如來出生正行大欲自性
三昧中。默然而住。

是時滿虛空界一切如來。各以金剛三業安
住最上甚深祕密中祕密金剛甘露大三昧
行。是時空中出現其相。由是滿虛空界所有
一切眾生。皆悉安住三身平等出生金剛吉
祥觸法自性。即得一切如來應供正等正覺
三金剛智。皆住普賢清淨法界。得一切如來
身語心金剛灌頂。

爾時諸佛大祕密主大毘盧遮那金剛如來。
謂諸如來言。諸佛世尊今見是相。住諸佛法
平等性不。諸佛答言。已見世尊已見善逝。此
如是相一切皆是諸佛如來金剛智行。

是時諸佛皆悉安住一切如來上首明妃祕密
行已。作是讚言。希有世尊希有善逝。此如是
名無貪文字句善往佛菩提道。

爾時毘盧遮那金剛如來謂諸佛言。諸佛當
知虛空金剛三昧自性平等。彼一切法非色
蘊非受蘊非想蘊非行蘊非識蘊。非處非界
非取相等。非貪瞋癡非法非非法。當如是住。

時諸如來聞是語已默然而住。

爾時大毘盧遮那金剛如來。復謂諸佛菩薩
言。所有一切世界中一切菩薩。應當於此一
切如來金剛三業最上甚深祕密正法。諦信
諦受如理修習。何以故。此法甚深極難得故。

是時世尊即於會中又告金剛法菩薩言。善
男子汝於諸法已得自在。已受諸佛金剛灌
頂。汝當受持此祕密法。時金剛法菩薩摩訶
薩。受佛教勅已默然而住。

爾時諸佛如來。復從自身語心金剛。入彼三
金剛大士文字正句三昧而住。又復世尊大
毘盧遮那身金剛如來。即於三界一切身金
剛祕密三業行一切如來身平等中。默然而
住。

又復世尊無量壽語金剛如來。即於三界一
切語金剛行一切如來語平等中。默然而住。

又復世尊阿閦心金剛如來。即於三界一切
心金剛行一切如來心平等中。默然而住。




* 《一切如來金剛三業最上甚深祕密中祕密
諸佛大集會》宣說一切祕密行金剛加持分第
十八

爾時慈氏菩薩摩訶薩。在大會中見諸如來
宣說一切如來灌頂身語心祕密法門。如所
語言如彼三昧如實見聞已作如是言。大哉普
賢清淨法界。最上甚深身語心業。三種金剛
祕密勝行。廣大普遍心金剛法。一切眾生出
生三世。金剛自性得大菩提。金剛正句。諸佛
金剛廣大威力。大哉深妙此最上智。大哉寂
靜諸法根本。大哉最上大涅槃界。大哉止息
諸輪迴道。是時一切如來聞慈氏菩薩作是
稱讚已。告言慈氏如汝所言如是如是。

爾時諸大菩薩摩訶薩眾又復雲集。各以最
上祕密供養。供養一切如來已。咸各恭敬
歸命頂禮。異口同音作如是言。大哉深妙
極難得聞。如是祕密大集會等祕密行相。於
諸法中最尊最上。諸佛大導師語言皆如實
住。堅固大智為利益眾生。我等今者略有所
問。願佛慈悲為我宣說。

是時一切如來讚言。善哉善哉諸菩薩摩訶
薩。善作最上大功德利。所有一切祕密句義。
恣汝所問。

爾時諸菩薩摩訶薩皆大歡喜。作熙怡眼諦
觀諸佛。又復各各恭敬頂禮作是問言。

「　云何名祕密
　何名大集會
　云何所用法
　何名相應義
　真實有幾種
　復幾種祕密
　云何密中密
　最上復幾義
　云何菩提心
　云何大明士
　佛部金剛部
　寶部蓮華部
　及彼羯磨部
　此等諸部中
　彼微妙歌音
　當云何宣說
　癡法云何義
　瞋義復云何
　云何說貪法
　云何金剛呪
　云何大樂法
　云何諸正念
　云何焰鬘尊
　何名無能勝
　云何名馬頭
　何名軍拏利
　云何普遍行
　云何大明行
　我見復云何
　憎嫉法何義
　云何真持誦
　云何深祕密
　云何諸儀式
　貪瞋癡大法
　眾生云何作
　云何曼拏羅
　云何說印相
　云何說華果
　云何諸塔廟
　云何說智輪
　云何大明句
　云何祖捺那
　云何必利拏
　云何名句召
　云何大明縛
　云何名灌頂
　云何大明法
　云何五甘露
　何名五精進
　云何成就義
　云何最上法
　方便有幾種
　何名烏卑夜
　當云何了知
　一切相應輪
　乃至祕密中
　種種儀軌等
　及諸所作事
　如是等諸法
　一一義云何」


爾時一切如來聞諸菩薩發是問已。於須臾
間默然而住。

是時諸菩薩復白諸佛言。正覺善逝唯願歡
喜悲愍我等。如我所問為我宣說。

爾時一切如來復謂諸菩薩言。汝等應當咸
各安住金剛三業。善持諸法自性大智根本
已。然當諦聽汝所問義。是時諸菩薩眾。聞
諸如來無上語言。咸各頂受。即時安住金剛
薩埵堅固三業。白諸佛言。善哉諸佛善哉善
逝。我等諦聽唯願善說。作是語已默然而住。

爾時一切如來皆住大悲加持願力。異口同
音答是問言。

「　身語心三種
　此名為祕密
　諸佛菩薩等
　此名為集會
　當知所用法
　祕密數如是
　謂五法及九
　十七與十三
　諸佛菩薩等
　宣說大成就
　四法十六法
　八法并十二
　阿闍梨事業
　彼等成就法
　六種及二種
　十五或十四
　彼喝姹等法
　近成就儀軌
　一三及與七
　十一及十五
　諸成就境想
　如儀軌所行
　諸如來事業
　攝受非攝受
　善調及難調
　諸眾生行相
　所生一切處
　如金剛儀軌
　彼一切成就
　如諸教所說
　曼拏羅等相
　阿闍梨出生
　尊重大明句
　攝受諸弟子
　善說灌頂義
　授諸弟子法
　諸佛及菩薩
　善說而度脫
　慧方便等持
　此說相應義
　若自性智慧
　性相及方便
　彼所說離縛
　彼離縛三種
　阿陀囉自性
　同彼聖種等
　自性所作因
　不同諸聖果
　阿陀囉方便
　三種義攝受
　彼五部所作
　自性同一部
　彼金剛菩提
　說最上真實
　真實五部說
　三部祕密等
　諸祕密賢聖
　皆最上部攝
　無初而寂靜
　離性及非性
　住大悲空性
　此名菩薩念
　自三業金剛
　得不壞自性
　與大明相應
　此說大明士
　五因心法等
　此說名金剛
　說總持妙歌
　識金剛部生
　彼十中過去
　實際所出生
　攝受諸有情
　諸佛諸佛法
　諸佛自性等
　此說佛部歌
　說心最上寶
　平等利一切
　受決定受法
　此說寶部歌
　諸相諸所欲
　諸一切皆具
　洛叉洛叉等
　此蓮華部歌
　諸相諸所作
　識所生正慧
　心持諸行法
　此羯磨部歌
　說諸部無二
　諸法無二等
　瞋法識所生
　因心有其二
　諸色法境像
　彼纏縛自性
　意等所生受
　同所作自性
　想貪我法生
　隨染一切相
　諸行常憎嫉
　緣所生我法
　菩提心自性
　一切處所生
　欲心自所說
　貪瞋等自性
　虛空三昧相
　現前業生果
　諸法無二智
　外我見為癡
　彼互相所合
　此說為瞋義
　貪力隨諸相
　智金剛所說
　極樂自在報
　三處悉平等
　貪瞋癡亦然
　常住金剛樂
　諸佛大方便
　金剛手正念
　我法無所壞
　即無生自性
　彼諸性平等
　此焰鬘尊義
　我法非了知
　文字本清淨
　一切三昧心
　此無能勝義
　我法非語言
　名色無自性
　一切三昧法
　此馬頭尊義
　我法離疑惑
　色自性寂靜
　眾金剛三昧
　此軍拏利義
　彼非壞非知
　非語言離疑
　佛菩薩識心
　得成就大樂
　癡及最上癡
　身邊所作等
　彼癡法盡已
　復名焰鬘尊
　瞋及最上瞋
　心邊所作等
　彼瞋法盡已
　復名無能勝
　貪法最上貪
　平等持所住
　彼貪法盡已
　復名馬頭尊
　諸煩惱若盡
　諸金剛亦盡
　諸障盡智生
　復名軍拏利
　彼一切煩惱
　一切業清淨
　諸業清淨故
　淨業果出生
　貪染及執取
　為諸相所動
　因縛果亦縛
　六心因所生
　吒枳忿怒王
　所出有六種
　彼三昧金剛
　所出亦如是
　彼地等五種
　如實際所住
　彼等大明王
　色金剛六種
　此金剛諸念
　身語心金剛
　出生大主宰
　慧方便出生
　於彼蘊處界
　三法而取著
　相應無所依
　出生相應行
　一切淨解脫
　離一切有相
　一切心行等
　此說普遍行
　諸有緣生法
　及諸根境等
　意法平等說
　諸相及諸義
　世間行信解
　所有三昧法
　一切金剛護
　此說大明行
　各各住自性
　非心意所行
　持誦若成壞
　此說諸大明
　眾巧業金剛
　智種子所成
　菩提種無我
　持無我自性
　變化諸影像
　三世種子生
　說一切大明
　皆真實所出
　住自心加持
　安住三摩地
　彼諸灌頂法
　一切處供養
　大明明相應
　此說持金剛
　彼富樂四種
　自所加持等
　大無畏金剛
　現一一頂相
　心印及大明
　廣大祕密法
　因果二印相
　果印因亦然
　非所觀成就
　諸儀軌不生
　四分平等合
　持明士金剛
　一切身語心
　當觀想三隅
　十輻黃色輪
　於中而觀想
　彼十輻輪中
　相十忿怒王
　是即彼十智
　自在所出生
　想寂滅金剛
　出生最上相
　金剛熾盛光
　變化不動雲
　智自性所生
　甚深祕密法
　無垢而寂靜
　佛眼所觀察
　二足金剛步
　即金剛賢聖
　舉足下足等
　如儀軌所住
　諸所說成就
　如三昧儀式
　彼一切廣大
　一切步所行
　色聲生諸欲
　苦樂二種法
　常自心所集
　貪瞋癡所生
　貪金剛大貪
　金剛寶出生
　安住寶三昧
　諸欲性平等
　離有相非相
　諸分皆三字
　所作所斷等
　及自所變化
　如是瞋及癡
　出生於三種
　非祕密印淨
　所作金剛義
　從瞋輪出生
　瞋相應行等
　忿怒金剛破
　智金剛所成
　彼正覺所化
　相應義如是
　瞋金剛所作
　彼三界最勝
　於彼剎那間
　作諸破壞事
　癡輪所出生
　癡相應行等
　常棄捨一切
　所莊嚴珍寶
　想心如大海
　常出寶無盡
　一切愚癡行
　覆沒而不現
　剎那間所作
　心金剛所住
　貪輪所出生
　貪相應行等
　心隨一切染
　諸欲相應行
　喜樂妙喜樂
　諸所作嬉戲
　常施諸樂境
　隨順一切行
　三界諸所生
　天阿修羅等
　剎那隨所欲
　此說名貪義
　曼拏羅灌頂
　最上勝事業
　諸佛所加持
　集諸成就事
　婆誐曼拏羅
　菩提心境界
　禰㰠曼拏羅
　出生諸儀軌
　一印及諸印
　乃至蘊處界
　彼印住平等
　曼拏羅所說
　鉤杖及戍羅
　劍等安四隅
　吒枳與難拏
　大力及大輪
　乃至遜婆等
　此諸大忿怒
　金剛大明王
　六種轉輪印
　地等諸賢聖
　自印曼拏羅
　劍及尾拏等
　播怛囉鉢吒
　甚深祕密印
　六種大金剛
　諸佛及菩薩
　忿怒明王印
　及五種印等
　一大無畏尊
　諸部中儀軌
　妙華常所出
　而彼虛空界
　一切踰室多
　彼身語心業
　依諸部所作
　所有諸佛塔
　彼說無住處
　大智薩埵法
　此智金剛念
　文字種子生
　三金剛文字
　身語心真實
　必利拏光明
　十方普句召
　諸金剛大明
　一切金剛光
　彼諸金剛生
　賓拏嚕卑相
　彼縛縛所說
　金剛身語心
　三業曼拏羅
　三業非印相
　曼拏羅儀軌
　灌頂有三種
　如此教中說
　彼賢瓶灌頂
　斯名為第一
　若祕密灌頂
　此說為第二
　智慧為第三
　次第亦復然
　最上大明生
　彼彼妙眼相
　妙華所莊嚴
　從祕密法生
　祕密中祕密
　所有灌頂法
　乃至授弟子
　一切大明等
　此一切金剛
　最上灌頂句
　諸大明成就
　諸最上事業
　深信深正慧
　成就妙愛法
　彼一行相應
　即平等三昧
　行人生尊重
　歡喜施諸法
　阿闍梨加持
　施已得成就
　癡法癡相應
　即癡法所集
　儞尸迦癡法
　癡金剛自性
　瞋法瞋相應
　即瞋法所集
　儞尸迦瞋法
　瞋金剛自性
　貪法貪相應
　即貪法所集
　儞尸迦貪法
　貪金剛自性
　慧法慧相應
　即金剛所集
　彼大明賢聖
　金剛祕密等
　二手互相授
　如來所證明
　弟子頂受已
　此阿闍梨法
　諸佛方便說
　此大明最上
　一切法無二
　清淨光明相
　是故此相應
　依法常所作
　此諸佛所說
　最上大明行
　越此者愚癡
　不得上成就
　自性自身法
　五垢常所染
　後安住大智
　當念五甘露
　彼入嚩羅等
　見如是色相
　大明法相應
　彼五種甘露
　身起虛空中
　金剛吽字生
　還復從空下
　妙蓮華出生
　唵字甘露法
　彼復入於中
　二祕密相應
　如水精色光
　是名密中密
　而為大智日
　普句召一切
　十方世界中
　同此甘露法
　五精進亦然
　觀想而成就
　從三字出生
　及虛空種子
　彼別法不成
　安怛哩陀那
　此平等所轉
　是最上所說
　佛菩提成就
　有四種方便
　菩提金剛等
　一切相應教
　彼常所相應
　成就為第一
　近成就第二
　成就性第三
　大成就第四
　此諸平等行
　是名四種法
　四金剛枳拏
　最上智甘露
　一菩提空性
　二種子所集
　三影像出生
　第四文字相
　此等名四法
　親近所成就
　最上智甘露
　六種相應事
　六法若相應
　得最上成就
　所謂成就法
　最上成就生
　現食與禪定
　及彼持命法
　住三摩地念
　此六種相應
　有十種根本
　一切處自住
　現飲食所說
　別別欲飲食
　五欲法平等
　即五佛相應
　住禪定儀法
　彼禪定五種
　所謂尋與伺
　喜受與樂受
　及心一境性
　此名五種定
　祕密有三種
　彼尋伺相應
　有三種喜受
　樂受四種集
　自心五種住
　智出生盡知
　一切佛寂靜
　諸欲性安住
　五智我自在
　五實際自觀
　彼賓拏噌卑
　決定純一法
　五色相大寶
　安住於正念
　安住自心明
　日輪中影像
　寂靜現月寶
　安住持地念
　寂滅金剛等
　從取相所生
　五界諸有相
　菩提金剛觀
　一陽焰明相
　第二為煙相
　三虛空明相
　第四燈焰明
　五世間常明
　皆虛空集現
　安住金剛道
　變化虛空界
　如念而觀想
　彼相所變化
　此正念正知
　彼光明所生
　慧方便等持
　一切性平等
　心圓滿相應
　影像中觀想
　彼正智出生
　三摩地心想
　現飲食安住
　彼一切加持
　安住禪定智
　得五種通性
　彼決定影像
　菩薩所觀察
　常住總持觀
　金剛手平等
　正念善相應
　光曼拏羅生
　三摩地光中
　離一切障等
　心住心妙相
　月金剛相應
　作最上句召
　如心所作等
　大明相相應
　說菩提妙句
　自心曼拏羅
　想儀軌相應
　彼心智影像
　想最上成就
　現諸相相應
　彼六月觀想
　諸欲最上樂
　一切處相轉
　彼大智成就
　敬愛法所生
　諸部眾相應
　彼金剛橛等
　敬愛法作護
　彼所作相應
　此大蓮華教
　廣大智所作
　踰室多變化
　一切所取等
　四種印圍繞
　曼拏羅儀軌
　於中自所作
　漸略一切相
　作諸金剛地
　彼菩提觀想
　四種微妙歌
　諸賢聖心現
　想三金剛地
　智身所觀想
　彼種種色相
　如自心所住
　自因及自果
　種種灌頂義
　祕密大明法
　諸大明法印
　六種轉輪王
　烏瑟膩沙相
　此大明王等
　四富樂大力
　一切欲了知
　金剛大主宰
　一切禪定輪
　及一切灌頂
　諸儀軌相應
　大智所攝受
　身語心金剛
　無二成就法
　如先所說色
　金剛持明士
　自身曼拏羅
　此說大成就
　大烏瑟膩沙
　無著相應相
　彼近成就法
　軍拏利影像
　本尊相應法
　作大明成就
　彼大成就時
　佛影像主尊
　此一切金剛
　祕密勝相應
　此諸佛法分
　成最上成就
　別法不成就
　此最上所生
　千俱胝劫數
　稱讚諸佛名
　求成就相應
　所生常親近
　相應金剛蓮
　此說近成就
　成就法所說
　謂吽發吒字
　自性寂靜門
　是大成就義
　諸佛大勝尊
　大執金剛句
　諸佛鳥卑夜
　諸法諸法性
　所有羯磨相
　即相應無著
　曼拏羅出生
　諸所聞三昧
　先作三昧護
　金剛身語心
　烏瑟膩三昧
　如儀軌出生
　彼彼羯磨相
　自輪智光明
　如所說成就
　曼拏羅觀想
　依法如所聞
　彼身所作住
　彼勿作破壞
　越諸觀想法
　彼一切句召
　自輪金剛橛
　金剛橛大明
　不越諸步相
　勿生忿怒心
　當受諸佛勅
　作種種三昧
　勿破諸義利
　勝金剛成就
　禁縛等諸法
　忿怒王所出
　金剛橛大明
　頂心等諸處
　依法而觀想
　遠離諸苦毒
　及破壞諸惡
　而彼金剛橛
　一切皆相應
　如儀軌出生
　相應大明等
　成就諸事業
　持誦及出生
　及諸護摩法
　忿怒曼拏羅
　息災寂靜心
　增益增益意
　敬愛敬愛心
　忿怒忿怒字
　如是四種法
　攝一切成就」


爾時一切如來答諸菩薩所問法已。令諸菩
薩斷諸疑惑。即得離疑身語心業。於自身語
心皆得安住金剛堅固身語心法。是諸如來
即時咸各默然而住。

爾時彼諸菩薩摩訶薩。咸各稱讚一切如來
作如是言。

「　歸命一切如來身
　頂禮歸命一切語
　歸命一切如來心
　頂禮歸命諸所作
　身諸心業三金剛
　從彼三業而所得
　佛與眾生無等等
　作何行法求成就
　一切諸佛無所壞
　成就行人大主宰
　云何遠離諸罪業
　若遠離已得何果」


爾時一切如來。亦各稱讚彼諸菩薩作如是言。

「　善哉菩薩摩訶薩
　善哉菩提大主宰
　善哉菩提大妙音
　善哉菩提大最上
　諸佛自在吉祥尊
　菩提金剛親教師
　了一切想皆如幻
　即成即壞諸所作
　若了罪法非有罪
　於其福果亦復然
　若了罪福二俱非
　彼得趣向菩提行
　非彼語言為所依
　即得一切無所壞
　所有惡趣非所生
　彼大菩提不難得
　彼先所作罪業因
　此惡果報名地獄
　若彼地獄生無生
　此地獄果無所得
　所有無數諸法印
　安住菩提大金剛
　最上離取正了知
　無邊眾生相應住
　離取非取一切業
　彼諸所作非主宰
　彼正所作大成就
　一切事業皆平等」


爾時一切菩薩摩訶薩。得聞諸佛宣說一切
金剛大悲所生甚深正法。又復歡喜作是稱
讚。

「　善哉善哉世所尊
　善哉善哉大牟尼
　善哉善哉大妙法
　善哉善哉大悲者
　大哉普賢悲愍行
　最上廣大淨無垢
　作諸忿怒羯磨法
　令諸眾生入佛性」


爾時一切如來復告諸菩薩摩訶薩言。諸善
男子汝等聞此一切如來祕密灌頂大集會
法。勿生驚怖。又復於中勿生輕謗。應當安住
三摩鉢底。何以故。菩提金剛實際生故。瞋金
剛性彼廣大故。離縛大明所攝受故。是時諸
菩薩摩訶薩。異口同音。又復稱讚一切如來。
作如是言。

「　三世金剛實際生
　寂滅離障而清淨
　諸佛最上大自在
　歸命金剛勝三業
　所有色受想行識
　六根六塵皆如幻
　地水火風及虛空
　歸命菩提心所現
　彼貪瞋癡諸染法
　常行金剛法相應
　種種皆住於實性
　歸命菩提心廣現
　若取一切樂法相
　彼法自性無所動
　因果自性心所生
　離心有相諸法性
　貪等過失及諸障
　皆住金剛無所生
　而彼菩提心廣大
　歸命出現一切法
　此住清淨無初等
　智慧方便法所生
　祕密灌頂常相應
　菩提金剛常歸命
　若觀此法為最上
　彼彼三種成就義
　行人決定當圓滿
　菩提金剛常歸命
　若作金剛成就法
　當離一切劣成就
　尊重諸佛生淨信
　菩提金剛常歸命
　今此祕密集會教
　若得聞者尚希有
　況復讀誦若思惟
　尊重供養及書寫
　此獲功德無有窮
　菩提金剛常歸命
　息災等法諸儀軌
　大明印契及行相
　如理所作皆成就
　菩提金剛常歸命
　今此最上祕密法
　若有見聞隨喜者
　能生一念淨信心
　所獲功德無邊際
　況復行人依此法
　修習祕密行相應
　此功德聚廣已宣
　菩提金剛常歸命」


爾時一切如來。聞諸菩薩作是稱讚已。咸各
隨喜讚言。善哉善哉諸菩薩眾善說此語。於
諸法中而為主宰最尊最上。從諸如來祕密
集會祕密出生。作是言已。所有一切如來及
諸菩薩摩訶薩眾。咸各安住堅固三業。悉入
金剛身語心性平等法中。默然而住。爾時身
金剛如來。即復安住身平等法已。於一切如
來身平等中默然而住。又復語金剛如來。亦
即安住三界所有一切語行已。於彼一切如
來語平等中默然而住。

又復心金剛如來。亦即安住三界所有一切
心法已。於彼一切如來心平等中默然而住。

佛說此經已。一切大眾聞佛所說。咸各歡喜
信受奉行。
佛說一切如來金剛三業最上祕密大教王經
卷第七