#+TITLE: 御製秘藏詮-宋-太宗趙炅
#+DATE: 2018-05-12 10:25:42
#+SOURCE: github.com/kanripo/KR6s0058 master 8110f4f5                
K. no. 1259

* 御製秘藏詮序　車
(真元至理秘密幽微藉教闡宣以明極致秘者
秘密之義法華經云唯佛與佛乃能知之藏者藏攝真理海納百川之義如來秘法亦復
如然故般若經云一切眾生即如來藏體即一真本性迷即凡夫悟即聖人勝鬘經云在
緾名如來藏出緾号大法身涅槃經云名秘密藏者安住於此能建大事神通作用故又
云我當令一切眾生及以我子四部之眾悉皆安住秘密藏中然此秘密法門通徧一切
大智度論云在有情中名為佛性在無情中名為法性是故十方諸佛包攝萬德妙證常
身六趣眾生迷背一真久淪苦海罔能了心即佛身將期離妄求真觸境不知故名秘藏
也詮者教也即文字般若用文字之教顯秘密之理因言解法得意忘言維摩經云言說
文字皆解脫相由是闡斯真極也大矣􂳺一真妙道萬法玄宗攝持而靡離纖塵包愽而
普周法界幽深叵測秘密難知諸佛得之以化淨方皇王得之以臨寶位演其至道託以
言詮序者敘神道之設教垂嘉言而孔彰申義明玄入不思議之妙境也)。

「粵聞詮源秘旨。」
【(宣明真理化導含靈為發語之嘉猷乃入文之妙勢
也詮者能詮之教謂半滿妙典權實真乘咸藉玄言以詮其要以至真無說絕思議故法
華經云非口所宣非心所測智度論云心行處滅言語道斷大般若經云諸法寂滅相不
可以言宣此蓋諸佛所證甚深妙法第一義空至極之道也我佛乃假言以顯實唘教以
調生遂立十二分教名為詮也佛地論云以聲名句文四法為體維摩經云如來一音演
說法眾生隨類各得解言源者本源即無上正真之處楞嚴經云根塵同源縛脫無二華
嚴經云到一切佛法海實相源底言秘者秘密旨為旨趣即一真法界也攝論云無不從
此法界流無不還歸此法界詮斯秘旨是曰為源)。】
「
隨機立教以興
言。」
【(隨者隨順機者機冝我佛唯以一大事因緣故出現於世本立誓願要他同巳皆成
佛道但機緣有差隨冝立教攝論云上乘下乘人法異故乃立二種一有種性二無種性
又善戒經云立三乘性解深密經云一聲聞種性二緣覺種性三如來種性法華經云為
求聲聞者說應四諦法為求辟支佛者說應十二因緣法為求菩薩者說應六波羅蜜法
又說三車三草有差別故大般若經云於三乘忙決定者聞此法巳速於自乘自無漏地
而得解脫勝鬘經云無聞非法眾生以人天善根而成熟之又云有五種性一聲聞性二
緣覺性三如來性四人天性五不定性瑜伽論中亦同此說故云隨機也言立教者法華
經云佛從緣起是故說一乘大悲芬陁利經云未種涅槃因者令種涅槃因又涅槃經云
法聲光明從毛孔入眾生雖無菩提之因而為作菩提因緣此蓋普化五種性咸歸一佛
乘實謂發揮聖道隨頓漸之機𠷠迪真宗立半滿之教將顯無說所以興言)。】
「
法海
淵深。」
【(佛法廣大喻之如海淺智難知所謂淵深四海經云佛法喻如大海深廣無有
涯際無有盈滿又海雲比丘告善財童子言入一切法海能以智慧咸入悟故又云思惟
大海甚深難測思惟大海漸次深廣即淵深也)。】
「
性相歸空而是說。」

【(性相之道本唯一真融會歸空聖所興說法華經云如是相如是性又云離相滅相究極
涅槃常寂滅相終歸於空又性者真性相者法相若執心未悟則二義差別若了法非真
則一理混融是名性相歸空也大中論云若諸法不空即無道無果可證大品般若經云
以有空義故一切法得成此言空者非謂斷空即第一義真空也楞嚴經云性覺真空性
空真覺清淨本然周徧法界言是說者十住論云說者開示解釋義性相殊途同歸一理
令諸學者無所執滯故有歸空之說為方便之門也)。】
「
如來妙覺視現
慈悲。」
【(如來者謂倣同先迹號轉法輪經云第一義諦名如正覺名來謂正覺第
一義諦故名如來瑜伽論云乘如實道來成正覺故名如來又云言無虛妾故名如來言
妙覺者妙謂微妙覺謂真覺仁王經云滿足無漏界常淨解脫身寂滅不思議名為一切
智即妙覺位也言視者顯視現者出現華嚴經云如來非以一緣非以一事而得出現又
云以本大願力示現自在法言慈悲者顯揚論云慈以無嗔為性悲以不害為性謂我佛
如來三祇行滿妙覺真源視現慈悲垂化一切即四大願心巳滿矣)。】
「
傳祖印
於人間。」
【(傳謂傳授梵網經云千佛授手祖謂祖師即文殊師利菩薩為七佛祖師
也佛名經云一切諸佛皆因文殊而發心故印者法印印可諸法相承傳授法華經云諸
法實相印巳為汝等說言人間者謂佛上辭兜率下降人間本有經云多息義故名人即
有情世間乃名人間又大乘方便經云菩薩如其本願處兜率天宮能得菩提轉於法輪
非謂不能菩薩思惟閻浮提人不能至此兜率大聽受法教兜率天人能下閻浮是故下
生人間也)。】
「
觀清淨於天界。」
【(觀者觀察華嚴經云有妙淨土出過三界
十地菩薩當生其中佛地論云唯以清淨法界而為其體亦以法性而為其土又瑜伽論
解深密經對法論皆云超色究極天有妙淨土十地菩薩當生其中有十相現大寶華王
座上菩薩坐中而成正覺又云其座量等十阿僧祇三千大千世界十地菩薩坐中大小
相稱即自受用報身佛也若示生兜率為護明菩薩下生成佛者即化身佛也)。】
「
開諸
妄想。」
【(開者顯示義諸者眾多義妄謂虛妄非真實也想謂亂想不審諦也楞嚴經云
此是前塵虛妄想相惑汝真性故如來開示令其知覺也)。】
「
破執迷途。」
【(法華
經云破有法王出現於世隨眾生欲種種說法大法鼓經云為破世間我說於無我言迷
途者於正真之道生迷倒故楞嚴經云佛告富樓那譬如迷人於一聚落惑南為北此迷
為復因迷而有因悟所出富樓那言如是迷人亦不因迷又不因悟何以故迷本無根云
何因迷悟非生迷云何因悟佛言彼之迷人在迷時倐有悟人指示令悟富樓那於意云
何此人縱迷於此聚落更生迷不不也世尊富樓那十方如來亦復如是此迷無本性畢
極空昔本無迷似有迷覺覺迷迷滅覺不生迷斯乃破執迷途顯於正道聖人出興于世
妙在茲乎)。】
「
智易三乘。」
【(智者佛真智也法華經云諸佛智慧甚深無量其智慧
門難解難入易者改易謂初以小乘化導群品後說大乘令歸一實法華經說初以羊車
化求聲聞乘者次以鹿車化求緣覺乘者後以牛車化求大乘者乃云如波長者初以三
車誘引諸子然後但與大車寶物莊嚴安隱第一又云如來有無量智慧力無所畏諸法
之藏能與一切眾生大乘之法隨其機感應以妙智漸令乘此寶乘直至道塲也)。】
「
門
通一揆。」
【(門者大乘門也謂大乘之門唯通一道發大心者方能出故法華經云唯
有一門而復狹小婆藪盤豆菩薩論解云唯有一門即佛大乘門也而復狹小者唯菩薩
能行不容二乘故謂佛出世但教化菩薩使三乘性者咸歸一乘也又云十方佛土中唯
有一乘法無二亦無三是謂門通一揆也)。】
「
悟法必茲於頓漸。」
【(法華
論云悟者不知義謂令不知者生悟解故言頓漸者法華論云一者頓悟謂初從凡夫直
發大心求成佛道楞嚴經云不歷僧祇獲法身又云彈指超無學二者漸悟謂若從凡夫
得二乘果漸次發心向大乘故法華經云漸漸積功德具足大悲心皆巳成佛道然頓漸
之義諸教具明佛一法中本無二相龍女頓成即漸中之頓也善財漸證即頓中之漸也
通達此無二者其唯大智者焉)。】
「
起信莫先於意遣。」
【(發起大信
歸向真宗一念之中以意消遣華嚴經云信為道元功德母長養一切諸善法又云信為
水清珠能清於濁水瑜伽論說五根之中信為生長故五力之中信為難屈伏故言意遣
者羅什法師云惟志言者可以道合虛懷者可以理通冥心者可與真一遺智者可與聖
同是知由信為初克臻佛境也)。】
「
玄機默授化導無知之俗。」

【(佛之玄機默而授與法華經云久默斯要不務速說又云大通智勝佛默然許之故云默
授也化者示化導謂別導言無知者謂不覺知也背真名俗故佛以玄微機要默授化導
令知真性趣向大乘)。】
「
體用垂方安隱昬衢之性。」
【(體者
法身本無出沒用者報化二身示現受生佛地論云佛有二身一者實身二者生身法華
經云我於餘國更有異名即隨其方所應機示化華嚴經云如來神通力法界悉周徧一
切眾生前示現無盡身言安樂者即利他行也法華經云如來于時觀是眾生諸根利鈍
精進懈怠隨其所堪而為說法種種無量皆令歡喜快得善利是諸眾生問是法巳現世
安隱後生善處言昬衢者瑜伽論云體即煩惱所知二障迷覆眾生之性汨沒四生譬如
長夜迷於衢路唯識論云未得真覺常處夢中故佛說為生死長夜即顯無明之性今令
安隱開明覺性俾趣佛道故云安隱昬衢之性)。】
「
況乎威靈控御。」
【(威者
威德靈者靈感控謂引控御謂調御佛以威德之妙道控引群品咸證佛身調御三界皆
成淨土法華經云威神之力巍巍如是維摩經云以若干種法制御其心乃可調伏即顯
佛調御丈夫之德)。】
「
像教崇虛。」
【(智度論說一者正教二者像教三者末法
崇者高大之㒵虛者中寂之稱謂佛像教流通萬代崇高虛寂普化有緣也)。】
「
湛然
典憲於十方。」
【(湛謂澄湛喻教海湛然流出諸教典謂典則憲謂憲章謂如來
聖教典則萬物憲章群機聲振十方永為法寶也華嚴經云如來說法音十方莫不聞隨
諸眾生類悉令心滿足此即佛之聖化甚廣大也)。】
「
賢愚俱臻於萬
彚。」
【(賢者愚者同有真性臻者至也彙者類也謂無情有情同一法中雖根分利鈍而佛
性平等至于萬類無不皆真楞嚴經云一切世間諸所有物皆即菩提妙明元心又云咸
是妙明真心中物顯甚真法普周法界也)。】
「
微言廣被。」
【(聖智所演皆曰微言流化
十方故云廣被華嚴經云如來一妙音周聞十方國一切眾生聞其聲不可得此即從聞
思修入三摩地實由微言廣被之力也)。】
「
救濁世於三千。」
【(正覺大慈普救
一切法華經云諸佛救世者言濁世者即五濁𢙣世法華經云諸佛出於五濁𢙣世所謂
劫濁煩惱濁眾生濁見濁命濁楞嚴經云譬如清水清潔本然彼塵土沙灰之倫本質留
礙二體法尓性不相循有世間人取彼土塵投於清水土失留礙水亡清潔容㒵汨然名
之為濁無量壽經云彼諸佛等亦稱說我不可思議功德而作是言釋迦牟尼佛能為甚
難希有之事能於娑婆國土五濁𢙣世得阿耨多羅三藐三菩提又十地論云有無明雜
智名為濁世言三千者即三千大千世界釋迦世尊所化娑婆之境也言三千者即小千
中千大千也天親菩薩頌云蘇彌盧日月梵世各一千名一小千界此小千千倍名一中千
界中千倍大千俱同一成壞故云三千也)。】
「
遺教自然。」
【(世尊妙法流益將來故名
遺教傳通永劫普作善利故名自然遺教經云其未度者亦皆巳作得度因緣法華經云
我於無量百千萬億阿僧祇劫修習是難得阿耨多羅三藐三菩提法今以付汝等當受
持讀誦廣宣此法令一切眾生普得聞知又云能與眾生佛之智慧如來智慧自然智慧)。】

「想端嚴於四八。」
【(想者專注在心佛地經云四八端嚴殊勝相企耶三大劫
修來面如滿月目如蓮天上人間咸恭信即歎佛勝德也大般若經說佛有三十二相一
者足下平滿相二者千輻輪相三者十指纖長相四者足跟滿好相乃至三十二頂有內
髻相六莊嚴論亦同此說觀佛一勝經云佛腋下相中懸生五珠如摩尼珠上柱佛腋又
云佛咽喉如琉璃筒十住論云佛臂過膝如金開敷又云佛髮色如曇蜂中有德字安字
喜字僧伽羅剎經云如來齒上有千輪相中阿含經云佛身七處平滿謂兩手兩肩兩足
及頸也地持經云佛表裏八處平滿大集經云佛不以𢙣事加眾生故感髮色金精相智
度論云佛之舌相色如珊瑚又相好經云盡人中福不及一天乃至云盡世間福不及如
來一相是知聖人福德嚴備為天人師至極至尊想讚不及也)。】
「
敷揚正法
宗闡甚深。」
【(敷者開敷聖旨揚者奉揚真教正法者即佛所說無上正真之
法也華嚴經云若見於正當願眾生得為法王恒轉正法言宗者宗要闡者闡宣甚深者
即佛之妙法甚深廣大也法華經云佛所得法甚深難解所有言說意趣難知今以敷揚
正法簡邪智所解也宗闡甚深簡淺智所知也)。】
「
非大智者無以窮其
源。」
【(源妙理至極幽深非大智之人無以窮甚源也智度論云佛法大海信為能入百
緣經云三界擾擾四生昬昬識心達本源故号為沙門又法華經云無漏不思議甚深微
妙法我今巳具得唯我知是相十方佛亦然即大智者方知也華嚴經說此經唯付有大
心者不入一切餘眾生手故非小智者之所窮也)。】
「
非達識者莫能知
其要。」
【(達謂通達識謂博識即通達真理博識妙義知其綱要可以荷檐任持也法華
經云諸佛坐道塲所得秘要法能持是經者不久亦當得以諸大菩薩達佛深旨明悟要
道若非斯人莫能知也)。】
「
包括殊異。」
【(包者包含普攝一切括者括掠緫持
諸法殊異者殊勝靈異金剛經云一切諸佛及諸佛阿耨多羅三藐三菩提法皆從此經
出故曰包括殊異也)。】
「
奧義遐宣。」
【(奧者深奧非測量故義謂妙義唯佛所證
言遐宣者則遠布世間廣行利樂華嚴經云假使有人以大海量墨湏彌聚筆書寫此普
眼法門一品中一門一門中一法一法中一義一義中一句不得少分何況能盡是奧義
也法華經云我滅度後後五百嵗中廣宣流布於閻浮提內無令斷絕故云遐宣也)。】
「
有
相之情皆空。」
【(有情執相難證空法若能了相即皆空故金剛經云若見
諸相非相即見如來起信論云諸佛如來離於見相無所不見心真實故智度論云小乘
四諦中苦集滅道三諦是有相滅諦是無相大乘中四諦皆是無相大中論云虛誑妄取
者是中何所有佛說如是法欲以示空義大般若經云諸法皆同一相所謂無相失如是
則滯相之情亦真空矣)。】
「
無生之滅皆寂。」
【(無量義經云常說諸法不生不
滅無彼無此一相無相謂若有無生即有無滅既生滅尚在未為究極今無生無滅即是
真寂楞嚴經云生滅既滅寂滅現前故云皆寂也)。】
「
幽深道遠求之
者不可得其中。」
【(非三乘所測夕幽深唯三刧能至名道遠法華經云
佛道懸曠經無量刧勤苦積行具修諸度然後乃成言求之者謂求佛道者以有心求即
佛非有也以無心求即佛非無也故不得其中維摩經云夫求法者不著佛求不著法求
不著眾求又楞嚴經云如人以表表為中時東看即西南觀成北表體既混心應雜亂是
一得其中也)。】
「
報應必通究之者弗可曉其理。」

【(報即報身應即應身二佛雖殊而體無異金剛論云應化非真佛亦非說法者推功歸本
唯一法身乃名通也究者窮究謂報應之道不可明達其理以佛真身同太虛空非由心
慮而能察量金光明經云佛真法身猶如虛空法華經云唯佛與佛乃能究盡諸法實相
則餘莫能知也)。】
「
貫穿德義。」
【(貫穿者攝持義德義者妙法之稱也攝論云彼
三及二云何名藏荅云由攝故謂攝一切所應知義如線貫花如經持緯佛地論云能貫
能攝故名為經詮其德義垂範將來)。】
「
法相㸦陳。」
【(法者法性相者事相以執
相者謂性有名種滯性者謂相有殊途今此㸦陳即一真矣澄觀法師云一心法界含真
如生滅二門㸦相交徹不壞性相故云法相㸦陳也)。】
「
窺解脫於毫釐。」

【(窺者觀也言解脫者即涅槃經所明三德謂摩訶般若解脫法身唯識論云安樂解脫身
大牟𡰱名法又涅槃經云貪嗔癡心永斷滅故名心善解脫知一切法無障礙故名慧善
解脫言毫釐者中觀論云世間之實際即是涅槃際無毫釐差故)。】
「
較優劣
於性識。」
【(較者商較也一法平等無有優劣由其識性證有淺深楞嚴經云於時如
來告文殊師利法一子言汝今觀此二十五無學諸太菩薩及阿羅漢各說最初成道方
便皆言修習真實圓通彼等修行實無優劣前後差別言性識者性謂五性識謂八識隨
其利鈍樂其權實故於一法而不同途金剛經云一切聖賢皆以無為法而有差別)。】
「
蓋
為㕘演經論設彼紀綱。」
【(㕘演者究暢之義佛地論說佛所說
名經菩薩所造名論也言設彼紀綱者設化有情以法為綱紀調伏大眾以人為綱紀楞
嚴經云我是如來眾中綱紀)。】
「
形言於竹帛之閒。」
【(此方以竹帛書
功西土以貝葉傳教形顯其言以為典也灌頂經云能信是經受持讀誦書著竹帛又楞
嚴經云若諸世界隨所國土所有眾生隨國所生樺皮貝葉紙素白疊傳彼微言以為教
體也)。】
「
致理於凡聖之內。」
【(致由至也理則真理背覺合塵曰凡大般若經
名士夫瑜伽論釋云能作一切士夫用故即俗恒真曰聖攝論云一切聖人以此為因即
真理平等凡聖同源也華嚴經出現品云如來成正覺時普見一切眾生成正覺乃至普
見一切眾生入涅槃皆同一性以了眾生皆無性故)。】
「
慧日照臨於碧
落。」
【(大慧如日普照法天世界朗然咸悟真性法華經云慧日大聖尊又云慧日破諸闇
能伏災風火華嚴經云眾罪如霜露慧日能消除又云如來現在世處處悉周徧如日出
世閒為我說其道是知皎日昇天萬物皆現慧日麗漠一性必明者也)。】
「
柰苑
騰芳於善根。」
【(柰苑者即波羅柰國中苑也法華經云昔於波羅柰
轉四諦法輪又祇域經云王園有柰樹甘而且美形狀殊異唯王園有餘處無之王因與
梵志食被竊其子種之以乳溉灌後生大樹樹生一女端正異常時諸國王𥪰欲娶之唯
萍沙王得之乃生祇域佛曾於彼說法故名柰苑言騰芳者榮盛之㒵言善根者謂修種
善法有資茂故瑜伽論云五根者謂信進念定慧由斯五法滋榮生長妙花成無漏果淨
名經云緫持之園苑無漏法林樹覺意淨妙花解脫智慧果又華嚴經云住佛正見地長
佛功德樹雨佛妙法花示我菩提道即善根騰芳永光法苑)。】
「
列智炬之光。」

【(法華經云如闇得炬又云如夜闇中然大火炬喻佛智垂照如炬發光破其無明令行正
道)。】
「
願發有情之相。」
【(願者大願發謂開發言有情之相者謂一切有
情皆具實相由無明之所蔽放智光而顯發故實相般若經云一切有情皆有佛性普賢
菩薩自體徧故令悟其真相必成佛也)。】
「
破重昬之境。」
【(眾生迷倒從冥
入冥譬若重昬了無明覺佛光垂照昬境洞然法華經云佛告諸比丘大智勝佛得阿耨
多羅三藐三菩提時十方各五百萬億佛世界六種震動其國中間幽暝之處日月威光
所不能照而皆大明其中眾生各得相見是故破重昬之境也)。】
「
彌慶無礙
之因。」
【(由佛智光滅諸闇相彌彰諸法自在無礙是則諸佛證無礙之果令眾生修無
礙之因華嚴經云神足無礙由如佛天眼無礙最清淨耳根無礙善聽法此無礙者所行
道道者因義謂行此因故得佛果也)。】
「
覺熖之燈長眀。」
【(法燈之上發覺
焰光爛然長明永照於世智度論云然燈佛者謂此佛從初現生乃至成佛舉身常光明
如然燈故身智光普周稱大又然燈功德經云然燈供養能滅罪生福令發願言當以大
海為油湏彌為炷然大明憕徧佛剎海供養無休華嚴經云又放光明名養燈此光能覺
一切眾令知眾生性寂然一切諸法無所有是知世燈破闇佛燈導迷照耀昬衢明終不
盡也)。】
「
幽闇之室恒顯。」
【(無眀三界喻如闇室覺燈普照所以光顯楞嚴
經云意如幽室見謂昏明也言恒顯者心開意解證法光眀金剛經云如人入闇則無所
見又云如人有目日光明照見種種色即常顯也)。】
「
閶闔銀𨷂教諭
金文。」
【(閶闔天門也銀𨷂則銀輪王所居之宮室也法炬經云輪王寶殿千梁萬拱眾
寶所成嚴麗可觀世所希有由福所感也感通傳云文殊師利菩薩居黃金世界普賢菩
薩居白銀世界言教諭金文者教即三乘十二分教也諭者示諭顯佛金口所宣之文名
為金文也)。】
「
棲息煙蘿深巖秘密。」
【(證法自在所以棲息樂其
寂靜乃處煙蘿法華經云入於深山思惟佛道又見離欲樂處空閑斯則華野任緣並為
妙境也言深巖秘密者楞嚴經云如今世聞曠野深山聖道塲地皆阿羅漢所住持故世
間麤人所不能見故名秘密也)。】
「
扶持依仗於佛慧。」
【(夫佛佛授手聖
聖傳心十方如來㸦相讚美一切菩薩各起釣崇法華經云得佛無上慧乃感聖君而為
外護大集經云國王護佛法增長三種精氣一者地精氣謂五穀豐熟二者眾生精氣謂
形㒵端正無諸疾疫三者善法精氣謂施戒信等常興隆故)。】
「
塵劫永曜
於蓮宮。」
【(聖人之作如日之眀雖塵刼之為多鎮蓮宮而斯久法華經云如人
以力磨三千大千土盡此諸地種皆悉以為墨過於千國土乃下一塵點如是展轉點盡
此諸塵墨如是諸國土點與不點等復盡枺為塵一塵為一刧是名塵刼也言蓮宮者華
嚴經說蓮華藏世界毗盧遮那佛出現其中名蓮宮也此乃如來真教耀於蓮宮永於塵
刼也)。】
「
歷世常鑒於高眀。」
【(歷代寶之常為鑒照法華經云世世不絕
言高明者天之象也摩訶衍經云戒如真實鑒能照盡無遣斯則言佛教高顯明大也)。】

「攸久混同於天地。」
【(夫至聖之道其化大焉無上之詮其文廣矣恭
惟我佛之教共玄風而永久等天地而常在混虛空而寂然蕩蕩巍巍無得而名者也普
賢行願經云虛空界盡我願乃盡以虛空無盡故我願亦無盡也)。】
御製秘藏詮卷第一(総一千首共二十卷并註)

  
  * 佛賦二首附
  * 謌行一首附

「　性法光常照」

【(光含法界性徧大千剎剎塵塵纖毫盡照根根境境動念
全真瑜伽論云智光身光如次常照)。】
「　如來大戒儀」

【(如來即十号中倣同
先跡号智度論云乘如實道來成正覺因中持三聚淨戒果位具圓萬德莊嚴其身)。】
「　修行功德業」

【(華嚴經云佛於僧祇刧中歷修萬行果中獲一百四十種不共
功德無漏淨業受用無窮)。】
「　攝受智心持」

【(華嚴論云佛理廣大攝益多方
受之心地法門持之智印三昧窮真盡妄何法不該者矣)。】

「　相滅空千刧」

【(相即有為法滅者無為理悟之則剎郍昧之則千刧法華
經云一百八十劫空過無有佛)。】
「　真純絕是非」

【(仁王經云真實理中無世
俗諦圓成體上有勝義諦矧離四句而絕百非越三端而過七辯)。】
「　善心興一念」

【(楞嚴經云我非𠡠汝執為非心但汝於心微細揣摩若離前塵有分別性即真汝心
故一念心不可生滅)。】
「　性靜法王機」

【(冥心息慮法本不生匿跡韜聲法亦
不滅入如來之真性控無上之機權淨名經云非凢夫行是菩薩行)。】

「　心達無邊境」

【(心若明了萬法不生周徧大千廓然無聖了無邊境窮刧
難名唯佛真心湛然常寂華嚴論云無邊剎境自他不隔於毫端)。】
「　虛空入有微」

【(寥廓之內不礙心緣况逈略影中可以從微入有百法論云所謂法處所攝色
也)。】
「　見今過去佛」

【(三世不空諸佛常住強名過見巧立去來法華經云
常在靈鷲山及餘諸住處)。】
「　性相寂空歸」

【(圓成實理性相混融湛寂凝然
一道清淨明王經云遠離眾苦歸圓寂)。】

「　譬喻法如常」

【(疑帶於懷封執於理喻之以法始顯真如法華經云諸有
智者以譬喻得解)。】
「　求多心自了」

【(悉達多太子為求半偈以捨全身歷
事諸佛方圓大果法華經云了達諸義趣又能善說法)。】
「　世尊演上乘」


【(六通圓滿謂之世尊世出世間咸尊重故淨名經云為菩薩說六波羅蜜以應其根矣)。】

「　四眾瞻圍繞」

【(比丘比丘尼優婆塞優婆夷謂之四眾淨名經云瞻仰尊
顏目不暫捨繞佛三帀却住一面)。】

「　識用攀諸聖」

【(上乘妙理無以攀躋䪺悟涅槃自超淨域聖聖継跡
法法傳燈入劫泛流豈能識用登地之聖㸦陟階梯法華經云親近智者一心除亂)。】
「　經緣道本基」

【(經即大乘至教緣為詮表因緣彰入道之初基顯證聖之由漸
淨名經云從無住本立一切法)。】
「　愚癡貪自縛」

【(慧心明朗則羇絆無
因固執難迴稽留自滯法華經云我令脫苦縛)。】
「　福業各相隨」

【(福即感於
人天業即通其善𢙣似風逐響如影隨形古徃今來造因受果)。】

「　情狀如萌發」

【(外發三業內運片心若萌芽出於地中如根蔕固於枝葉
瑜伽論云外發身語業表內心所思譬如潛泉魚皷波而自表)。】
「　精嚴好仰依」

【(精謂精純嚴謂嚴淨況佛諸根相好一一無邊無限善根所因生故可以為群生依
仰)。】
「　因緣菩薩種」

【(菩薩謂大心眾生以悲智為因權巧為緣有異色心
二法所藉不同法華經云宿植德本)。】
「　順悟逆相違」

【(賢者招下士之所嗤
智者掇愚人之所嫉盖曲直無以相入玉石不可俱焚維摩經云順是菩提)。】

「　欲量無邊劫」

【(日月歲數謂之時成住瓌空謂之刧非眀智以莫量匪慧心
而安測法華經云我念過去世無量無邊刧)。】
「　其如業力癡」

【(業即思之
別号癡則煩惱異呼縱之則背覺合塵馭之則超凢入聖淨名經云善𢙣之業亦不壞)。】

「　信中能妙解」

【(信即五根之一法解即心所之別名妙乃細入於無中能
即高出於品彙)。】
「　赫日爍冰池」

【(遲日纔昇迨冰斯泮仰啔蟄之大用彰震
滯之全功亦猶智類踆烏愚同澌沼慧光纔出幽執自明)。】

「　喻性本來眀」

【(其性本明仍湏取喻恐心未悟更假言詮則事無不彰理
無不曉圓覺經云雲駛月運舟行岸移)。】
「　法天心是道」

【(上聖宗空法空
證聖唯心悟道道悟非心維摩經云天人得道此為證)。】
「　達時悟有緣」


【(四智菩提二空真理達之者無限悟之者有緣淨名經云達諸法相無𦊱礙)。】
「　諸聖開懷抱」

【(諸大聖人虛懷接物功無不利法無不周庶使含生咸登覺道法華
經云開方便門示真實相)。】

「　求福還如夢」

【(達道之人豈求世福如夢如幻非有非空如箭射空勢盡
還墮金剛經云一切有為法如夢幻泡影)。】
「　性通慧不知」

【(性含妙有染習
皆忘般若無知無所不知真俗諦上了義無差仁王經云慧善解脫)。】
「　是非身法相」

【(蘊處日身䡄持名法出纏為是在染成非瑜伽論云在纏名如來藏出纏号大
法身)。】
「　殊勝若何為」

【(清淨之因本自殊勝覽之無際應用多方法華
經云殊特妙好如天樹王)。】

「　願樂與精進」

【(願樂欲聞如來正法不怠精進俾豋菩提法華經云又見
菩薩勇猛精進)。】
「　二途俱妄為」

【(真假二途非虛與妄攝歸一性廓徹真空
金剛頌云二邊純莫立中道不湏安)。】
「　無機誰辯別」

【(得道無機見諦
息慮辯之者少別之者誰法華經云如我所說法唯汝能證知)。】
「　撈月海中迷」

【(情迷妄執眼病虛觀圓成實處以明真徧計無中而說有金剛頌云猿猴探水月莨
菪拾苞針)。】

「　安心袪妄想」

【(喧嚻塵境寂默悲聲妄想潛袪真心自隱法華經云其心
安如海)。】
「　烏兔豈能隨」

【(隙影難流浮生自逸無情追逐宴坐忘機五欲
不生四時寧變放光般若經云法無動轉無去來故)。】
「　一善性中得」

【(沉一
念心通三種性隱於毫木善乃得中是成佛之因為利生之要普門品云心念不空過)。】

「　貪緣去莫疑」

【(貪隱愛源緣為因本捨之不礙去之何疑維摩經云貪著
禪味是菩薩縛)。】

「　圓果利皆通」

【(障盡習除表佛身之清淨因圓果滿彰聖德之周隆皆覩
神通咸蒙利益法華經云若讀誦通利)。】
「　心關方寸了」

【(其有內心或關
外景全憑方亍了達是非華嚴經云若人欲了知三世一切佛應觀法界性一切由心造)。】

「　清涼逢世住」

【(一真不昧三界清涼為世眾生去諸執惱獲大利益永滌
塵勞法華經云我此土安隱天人常充滿)。】
「　甚處有煩惱」

【(妄緣纔息煩𢙉
自祛貞性顯然身器清淨楞伽經云煩惱巳盡習亦除)。】

「　樂善證菩提」

【(鄙棄塵緣趣求善法積功累德鍊行修心遂證菩提
乃成道果表佛纖瑕必去片善無遺法華經云志意和雅能至菩提)。】
「　真空瞥見時」

【(利根菩薩見諦理於片時直往聖人悟真空於一念不勞經劫何在長年法華
經云於𠛴郍頃發菩提心)。】
「　不為眼所著」

【(心若不寧貪著外境情無所繫
一向內緣青黃靡窺長短奚􂎫圓覺經云譬如病目見空中花)。】
「　誰肯逐狂迷」

【(自諳正道誰肯逐迷不假指南幸可守轍百法䟽云不迷心王不迷心所)。】

「　戒律自持秉」

【(万法之門非戒與律凢聖之路唯悟與迷還用秉持以成
妙道法華經云又見佛子持戒清潔如淨明珠)。】
「　人心無了期」

【(未歷真途
色塵浩浩能窺覺海欲浪沉沉法華經云求名利無猒)。】
「　莫將因果比」


【(真性凝然至理湛寂豈同因果隨運遷流金剛頌云果因知是幻逍遙自在人)。】
「　清淨不思議」

【(清淨之理妙法顯然不可思議難以測度金剛經云果報亦不
可思議)。】

「　定性歸何趣」

【(性雖未定法且隨緣真性既前妄緣俱泯金剛經云我皆
令入無餘涅槃)。】
「　真宗事不迷」

【(四智菩提得名般若二無上果故曰真宗
事理不迷旨喻深當法華經云諸法從本來常自寂滅相)。】
「　法身無所得」


【(異於報化稱曰法身智證理時都無所得唯識論云若時於所緣智都無所得)。】
「　愚智有高低」

【(瞢於善𢙣故曰愚人曉彼果因目之智者根有利鈍見有高低
法華經云大根大莖小枝小葉)。】

「　滿月似金容」

【(佛靣圓明一如滿月佛身堅固頗類黃金相好威光容儀
炟赫華嚴經云面如滿月目如蓮)。】
「　因緣隨相好」

【(世尊於三祇劫內持
無瞋行果中感三十二相八十種好莊嚴其身智度論云自在熾盛與端嚴)。】
「　但無人我心」

【(未斷貪瞋難除人我若無妄執便證圓成淨名經云我尚不可得非我何
可得)。】
「　觀見真如道」

【(相唯眼見理亦智觀矧真如無形實際非體唯識論
云唯諸聖者自內所證)。】

「　釋了還依舊」

【(旨妙言玄湏憑解釋文雄義博難可了知𠜂補時新
至理依舊淨名經云無雜文字說解脫乎)。】
「　經言理不虧」

【(能詮之文曰經
所詮之義曰理二邊不著一性自彰維摩經云依了義經不依不了義經)。】
「　千穿與萬鑿」

【(造論解經製䟽釋義同成正理共讚微言雖形穿鑿之功不變凝然之性)。】

「　求取果圓時」

【(資粮加行功業將圓無間金剛種習方盡既除取相又破
求名唯識論云離二取相故尒時住唯識)。】

「　意欲求諸法」

【(雖仰三身不求諸法真心頓悟妙法圓通法華經云若人
有福曾供養佛志求勝法)。】
「　真心不阻違」

【(佛性眾生本無真偽道風不礙
塵境多迷大般若經云理事無礙也)。】
「　到頭湏是實」

【(攸久驗真到頭歸實
至人無偽大士本淳金剛經云是真語者實語者)。】
「　色相自生疑」

【(覩相
生善視色興疑幻化不真虛妄分別金剛經云若以色見我以音聲求我是人行邪道不
能見如來)。】

「　經教不通理」

【(經乃佛語教謂法宗若不開悟真心曷以通達妙理法華經云
不得諸法不知不見)。】
「　疑緣獨是非」

【(疑通分別真見即除緣謂因緣和合
方泯智度論云捨無常色獲得常色)。】
「　大巧與大辯」

【(智文機妙巧拙全真
不露鋒鋩自透法界淨名經云辯才無滯)。】
「　終不妄施為」

【(佛開方便濟物
度生巳滌妄緣必躋真覺法華經云如來種種說法皆為一佛乘故)。】

「　功行四周天」

【(佛之功行歷天不周雖法有去來而真相常住淨名經云或作
日月天梵王世界主)。】
「　威光無不到」

【(功圓法界福利群生有礙皆通無幽
不燭法華經云深達罪福相徧照於十方)。】
「　寂心本是空」

【(凝神息慮始彰
寂靜之心猒苦斷集密叶真空之性淨名經云寂滅是菩提滅諸相故)。】
「　真正降邪道」

【(背偽曰真捨邪稱正自合中道不滯二邊法華經云拔祁說涅槃)。】

「　論法尋常是」

【(仁王經云菩薩摩訶薩論法住無分別無彼此相無自他
相常行化利無化利相)。】
「　真空好仗依」

【(真空即法身與一切法為依楞
嚴經云本如來藏妙真如性非於根出不於空生彼非因緣非自然性)。】
「　如來因地厚」

【(仁王經云從初習忍至金剛定十三觀門修行智慧深厚皆為法師依持建立)。】

「　清淨本無機」

【(勝鬘經云出纏号大法身以顯法身離諸障染是名清淨
又云無言無說無本無機俱為寂滅矣)。】

「　去來何所得」

【(真諦論云無相之真妙絕常境聽者無以容其聽智者無
以運其智即無去來無所得矣)。】
「　果證不參差」

【(修十善果報定感鐵輪王
位不參差矣仁王經云上品十善鐵輪王)。】
「　大樹深根蔕」

【(初地巳上菩薩
總喻大樹證不退故名深根蔕法華經云安住神通轉不退輪度諸眾生是名大樹)。】
「　非
緣豈可知」

【(妙性圓明離諸名相既非幻識所緣豈以妄智能知維摩經云
不可以智知不可以識識)。】

「　住見輪廻定」

【(住者依止見謂諸見法華經云入邪見稠林依此諸見具
六十二為因定受輪廻苦果)。】
「　桑田變海涯」

【(諸有情類輪廻出沒不悟
真覺了無達期海變桑田靈源不竭瑜伽論云悟則一剎郍不悟恒沙劫)。】
「　年從經劫減」

【(瑜伽論云劫初人壽八万四千歲從百年減一年減至人壽十歲從
百年增一年復至八万四千歲一減一增為一中刧矣)。】
「　果報盡相隨」


【(作善善報作惡惡報攀因逐果了無盡期諸經云勝因生善道惡業墮泥犁)。】

「　德廣徧羣生」

【(佛具萬德悉被羣生四願深廣為三乘人應機說法
各得解悟仁王經云於億恒土化羣生)。】
「　慈悲懷節操」

【(興慈運悲救生
拔苦持清淨節操開忍辱道塲法華經云常柔和能忍慈悲於一切不生懈怠心)。】
「　不拘前後際」

【(唯佛真心混融法界三際徵求了無所得無相無為疑然虛寂
真諦論云真體常存非聖所造)。】
「　無著亦難討」

【(真諦論云言雖通理
理本無著理與言絕亦不能討矣)。】

「　慈心如不動」

【(慈悲喜捨普施含生說法利人心能廣大仁王經云於第
一義常不動)。】
「　方寸自東西」

【(妄心不定必有差殊若真法一如万緣都
泯楞嚴經云覺知分別心性空無在者)。】
「　性種常清淨」

【(法界清淨性種
凝然一體無差三天示現仁王經云習種銅輪一天下銀輪三天性種性)。】
「　無令意馬嘶」

【(瑜伽論云意馬是八識中第六有漏意識一念之頃無不徧處從歡喜地巳去
轉成無漏妙觀察智意馬忘嘶)。】

「　悲智羣生類」

【(唯識論云悲謂有情起悲智謂後得起智由是悲故
拔羣生類出離諸苦由是智故接羣生類證涅槃樂)。】
「　終無識法為」

【(性非
質礙與道無為識識轉差法法自會法華經云我等今者不復自隨心行憍慢瞋恚諸惡
之心等)。】
「　業輪常自轉」

【(瑜伽論云業為因輪是果循環諸有往復
如輪業招報定名常自轉)。】
「　六道甚棲遟」

【(玄贊云六趣往來遊履名
道不遇諸佛不聞正法為生死所因寔甚棲遟矣)。】

「　性海理無邊」

【(文殊發願經云清淨諸性海嚴持佛剎海度脫眾生海窮
盡無邊理智海經宣眾海剎廣無邊)。】
「　堪傷像法遷」

【(法住經云正法
五百年像法一千年末法一万年俗諦有遷即堪傷也)。】
「　如來慈忍力」


【(報恩經云調達以五百醉象令突世尊佛以五指化五百師子伏其醉象調達泣禮如來
佛為說法是佛之慈忍力也)。】
「　舉手向青天」

【(本行經云佛示化生四方
各行七步表離四相一手指地表救三塗一手指天表出過三界利樂人天)。】

「　利益及三界」

【(利益群生包含法界不求不證定出輪廻法華經云今此
三界皆是我有其中眾生悉是吾子)。】
「　日光明佛道」

【(法日麗天永祛昏闇
智光照物癡垢自除佛道玄微凡愚莫測法華經云智慧光明如日之照)。】
「　普照無邊方」

【(慧炬舒輝法光普照利樂悲苦徧極無邊法華經云光明照十方名為無
邊方)。】
「　能破諸煩惱」

【(諸煩惱障四智能斷習氣自絕退達法性唯識
論云由斷續生煩惱證真解脫)。】

「　相引無邊義」

【(如來現相指引迷情法華經云引導眾生智究窮源
通達無量無邊之義)。】
「　還迷不省緣」

【(還遷六趣沉溺四生不省善惡兩途
逐境攀緣顛倒法華經云迷惑不受教)。】
「　悟來隨旨受」

【(悟則剎郍迷則
經刧若能觀察了證本源廓然無礙起信論云如人覺了䪺悟東西心實不動即入法門
矣)。】
「　真實本如然」

【(真如實際本無染淨因緣至理絕言顯是疑然法性
法華經云諸法從本來常自寂滅相)。】

「　心境求緣識」

【(起信論云三界虛偽唯心所造若離心故無六塵境一切
諸有遇緣即生皆以意求俱從識起矣)。】
「　推之遠更遷」

【(仁王經䟽序云
推之於無境智都寂遷之於有異念更增棄妄歸真共臻實理)。】
「　非論修與證」

【(仁王經云若菩薩不著文字不離文字能如是修不見修相是名為修又云菩提之
法非修非證)。】
「　達性自周圓」

【(達性曉了法也起信論云是心本來自性
清淨達悟一法悉乃周圓)。】

「　識細恒沙界」

【(起信論云識有麤細凡夫識麤中麤菩薩麤中細若細中
細諸佛境界真性智性徧滿恒沙)。】
「　經雄滿大千」

【(華嚴經云有經一卷
量滿大千世界在一微塵內有智慧人能破此微塵取經利益一切眾生)。】
「　光明臨世俗」

【(瑜伽論云大圓鑑智朗曜群迷世俗冥瞢悉令開悟又法華經云光明照世間
能滅眾生闇)。】
「　譬喻說無邊」

【(涅槃經云如來說諸譬喻為執邊故教令
有情識其無邊十二時中親常樂果矣)。】

「　益彼惠生民」

【(佛之恩德利諸眾生常運慈悲令知妙善維摩經云菩薩
利他不求自利)。】
「　勿憂登聖道」

【(瓔珞經云徃昔諸佛依四十二位賢聖階
降所謂十住十行十廻向十地等妙二位依此修行勿憂不登聖道矣)。】
「　一麻兼一麦」

【(本行經說佛因地六年苦行日食一麻一麦又梵網經云有求食者取麻麦
濟之真為惠施)。】
「　慈惠恩施好」

【(興慈施惠為三善根起信論云有求財者
隨力施與見危逼者方便救護有求法者隨其所解而為講法)。】

「　情妄皆非正」

【(起信論云以有妄心即熏習無明不了真如法故不覺念
起現妄境界熏習妄故造種種業受一切若名為非正)。】
「　紅蓮淤水鮮」


【(淨名經云譬如高原陸地不生蓮華畀濕淤泥能生華故蓮開淤水染汙本無華􃣌鮮妍
馨香自有)。】
「　有情俱是相」

【(有情動用俱是相心若得相除䪺顯實相相而
非相是顯真空無量義經云非相不相皆名實相)。】
「　威力等無邊」

【(佛具
十力瑜伽論云菩薩修行有五種性能生勢力承慈化利威等無邊)。】

「　欲逼諸煩惱」

【(瑜伽論云現在有無量諸欲惱逼迫未來眾苦亦然三界
共說此一百二十八煩惱長時隨逐難捨離故)。】
「　非因信所牽」

【(起信論云
信成就發心者信業果報能起十善猒生死苦欲求無上菩提信心成就乃至入正定不
為邪所牽引)。】
「　未通一法理」

【(一法理者即是真如瑜伽論云不達一法
界即未離生滅心若離生滅心則通諸法界)。】
「　甚處得周旋」

【(攝論云凡
夫二乘不能知法理菩薩分得法理唯佛與佛法法平等理理周旋矣)。】

「　求即剎郍得」

【(一念淨心諸緣䪺息剎郍得法無所依求維摩經云
不著佛求不著法求攝論亦云剎郍成正覺)。】
「　聦眀智自然」

【(智炬明然
色空自顯心境洞會覺寂通明妙用應時聦達無礙法華經云聦慧明達成就自然智)。】

「　微中玄妙聖」

【(教法玄微至聖宣說隨機化物妙覺慈悲法華經云聖主
法之王深遠甚微妙)。】
「　性海量無邊」

【(法性之體如海湛然浩浩混融中含
慧本凝虛至極即達無邊佛地經云無量識相盡無邊際)。】

「　故知不可說」

【(仁王經云若菩薩住不可說佛剎說不可說法門得理盡
三昧同佛行處知三界原)。】
「　悲願貪生老」

【(起信論云菩薩有三種悲願一
直心二深心三大悲心見諸有情貪受生老遂發大願普垂救拔)。】
「　從此四門開」

【(本行經云佛昔王宮為太子潛興利濟遂開四門次第遊觀見老病死及沙門相倍
懷忻猒從此踰城棲止雪山節修諸行)。】
「　菩提成大道」

【(本行經云佛於
菩提樹下現登正覺大道圓成四十五年隨根演法若天若人皆獲妙樂)。】

「　願我無為法」

【(百法論云無為法有六種一虛空無為等是願齊志義我
自在名金剛經頌云齊名八自在獨我㝡靈長)。】
「　縱橫徧大千」

【(縱橫者通
達稱一音演法普徧大千法華經云徧覆三千大千世界)。】
「　光眀如皎日」


【(四智光明廓清沙界昏昧障闇皎日能除藥師經云安住十方如日照世)。】
「　慧眼照人天」

【(慧光初發朗耀虛空照極昬衢廓然靈境金剛經頌云慧眼直緣空又華嚴經
云悉得見人天通達無障礙)。】

「　安樂功殊勝」

【(功滿僧祇法殊果報成等正覺無為無漏善常解脫澄淨
晏然唯識頌云此即無漏界不思議善常安樂解脫身大牟尼名法)。】
「　谷聲聽郍邊」

【(妙法流布如谷荅響窮佛真智似眼聞聲淨名經云所聞聲與響等)。】
「　不求還自見」

【(不求真見誰了無生若達本原䪺明實際法華經云唯獨自眀
了餘人所不見)。】
「　似對法王前」

【(我佛興世名振十方唯法現前諸佛印可
法華經云破有法王出現世間)。】

「　樂道心安泰」

【(坥然樂道動息恒安瞑心瞑目勤修正行法華經云安隱
快樂其心泰然)。】
「　如山擁在前」

【(山喻我慢擁障前境有智慧人去我慢山
通達聖道華嚴經云摧重障山見佛無礙)。】
「　法雲常寂意」

【(性喻慈雲慧同
法雨寂靜湛絕普利含生法華經云慈意妙大雲澍甘露法雨)。】
「　日月自恒圓」


【(佛日融融幽明普照性月皎白虧盈自如法華經䟽云譬如日出先照高原又瑜伽論云
菩薩慈悲作日月)。】

「　顯教極閻浮」

【(法行印土教演閻浮諭諸有情各獲利樂事該眾典指顯
何極法華經云此經閻浮提人病之良藥)。】
「　昬衢多不了」

【(眾生闇昧不達
真途能證涅槃無過了義瑜伽論云迷覆其心曾無惺覺)。】
「　幽眀難測量」


【(佛智通明幽深莫測上聖自能眀了二乘絕思難量法華經云盡思共度量不能測佛智)。】

「　眾生自懊惱」

【(虛妄攀緣眾生境界不曉煩惱難了真空法華經云眾生
常苦𢙉盲暝無導師不識苦盡道不知求解脫)。】

「　戒說僧尼律」

【(演教利生各隨機益僧尼奉法戒律是興依之而行趣期
證達梵網經云依大乘戒修證菩提)。】
「　捨身離俗緣」

【(捨身投佛永離俗緣
發無上心永佛真境瑜伽論云捨身向佛得離俗緣)。】
「　非求真境界」

【(非求
妙理莫見本源起大覺心證真空境寶積經云不求佛理何見一如)。】
「　一法二空前」

【(一真法理本自湛然二空現前惑障本寂百法䟽云䪺斷二障染法䪺證一真之理)。】

「　定觀為何事」

【(定者禪定求證涅槃觀者觀察以明佛事慧能揀擇
斷惡修善諸妄既盡超證菩提法華經云定慧力莊嚴)。】
「　未曾道理偏」


【(依定起慧道理何偏執正執邪妄心所著證真道理自見分明般若經云定慧同觀實無
偏處)。】
「　靈山知有佛」

【(靈鷲山中真說法所佛具大智證諸實際會三歸一
了悟真源法華經云常在靈鷲山及餘諸住處)。】
「　性識本如然」

【(清淨智性
本絕纖塵盖妄想之纏迷了真空而出離百法論云有真性者定得成佛)。】

「　釋教無虛妄」

【(佛流真教廣利人天法演大乘令達妙道邪妄心息
法證無生金剛經云如來是真語者實語者)。】
「　高明大法天」

【(法天高覆
慧日流光菩提則開發善芽眾生乃常蒙利樂法華經云演大法義)。】
「　眾生能見性」

【(一切眾生皆有佛慧能見自性洞達真源利益自他盡未來際華嚴經云眾生
見者煩惱滅)。】
「　我亦不能宣」

【(智證真性理絕言宣眾生悟心實無可度
無名論云四辯不能譚其體)。】

「　攝認及諸邪」

【(攝心向善邪妄不生迷昧真源煩惱交㸦證二空觀發悟
解心大般若經云諸邪煩惱不覺自生)。】
「　如來方宴坐」

【(諸佛定觀邪妄
心寂真源默悟宴坐凝然維摩經云不於三界現身意是為宴坐)。】
「　真心大道空」

【(真智若了萬法皆空達理甚深見本源性攝歸大道物我全真肈論云雖今現有而
性常自空)。】
「　誡忌於人我」

【(諸佛設教誡誘群迷令悟我人當體不實二空
既證一真斯明唯識論云我法本空實無自體)。】

「　意求佛與法」

【(佛法深妙不必意求若悟真源自然超證徒尋妙理深入
法門法華經云誰人為我說大乘法)。】
「　五蘊理空玄」

【(五蘊幻化佛說是空
從因緣生無真實義般若經云時照見五蘊皆空)。】
「　萬法皆歸一」

【(萬法
無邊理本皆歸一寂四儀利物教道施設千差百法論云無量法者從一法生其一法者
所為真如)。】
「　慧解障心圓」

【(有漏慧解障礙菩提無漏之心斷惑入證瑜伽
論云迷妄之見恒礙心圓)。】

「　經演法王前」

【(經者三乘聖人修行徑路是大法王演化之教令彼眾生
達涅槃所寶積經云法王演化四類眾生)。】
「　分明句偈傳」

【(至道無言假詮
悟旨分明句偈傳演敷揚普益有情令生信受金剛經云四句偈等為人演說)。】
「　當時曾了達」

【(釋迦因地邂逅然燈得授記言分明了達金剛經云汝於來世當得
作佛)。】
「　信受度金僊」

【(蒙佛授記信受不虛果决之言今乃成就大般若經
云過去刧中曾得授記)。】

「　論證無生理」

【(十地菩薩地地門中各證一分無生之理佛位圓滿證得
現前唯識論云滿分清淨者滿證指佛分證指菩薩)。】
「　修持想郍邊」

【(修持
淨行想心緣而不見真空大智證時不是郍邊之境親緣親證理智冥通唯識論云親所
緣緣理智俱實)。】
「　不如休去住」

【(執相修真徒施功行忘言悟旨脩然住真
金剛經云無所從來亦無所去)。】
「　靜坐化人天」

【(默然靜坐似佛安禪法界
真如便是樂果涅槃經云寂然靜坐化眾生心)。】

「　受報諸因緣」

【(人天果異善惡不同各逐因緣隨心受報若乃心境兩寂
妙法常如寶積經云受報因緣唯心所造)。】
「　聖言不可捨」

【(聖人至言不可
妄捨依詮悟旨妙用忻然唯識論云聖言為定不可改移)。】
「　我心常湛然」


【(聖心清淨湛若虛空知佛理之甚深居塵境而不動楞嚴經云淨心澄湛無所動搖)。】
「　誰當真般若」

【(有真智性達理甚深悟解真常趣求佛果瑜伽論云起般若智
趣真實門)。】

「　去妄極無邊」

【(眾生煩惱廣極無邊其或大智發生虛妄何有百法論云
永盡纏縛故)。】
「　如其業力牽」

【(業力增上牽不自由種習所薰寧知修善
忙忙三界伇伇四生法華經云三界無安由如火宅)。】
「　眾生能得性」

【(佛有
度生之願專求見性之人了悟真常唯心境現唯識論云具此性者是㝡上乘)。】
「　䪺減苦纏綿」

【(一切眾生第八識中有此大乘菩提種性纏綿煩惱漸漸輕微不覺
超凡自然入聖對法論云有大乘性盡得成佛)。】

「　住果隨人願」

【(諸佛居果位隨眾生心應現身形方便引接隨機利物說
法令修大般若經云我住於果隨眾生心現身說法)。】
「　還如植福田」

【(要受
人天之果湏行六度之因願行齊修大果必證金剛經云七寶持用布施)。】
「　善根頻灌溉」

【(雖有菩提種子湏假灌溉方生聞法薰修道芽增長唯識論云頻頻灌溉
方生有芽)。】
「　滋潤積周圓」

【(聞法滋潤彌益勝心四智周圓三祇果立大般
若經云修廣大心得佛圓滿)。】
御製秘藏詮卷第一

丁未歲高麗國大藏都監奉
𠡠彫造

御製秘藏詮卷第二　　　　　　　車

「　慈本因從善」

【(慈無量心本因善發進求道業此㝡為先利濟之心
恒常寂靜華嚴經云慈悲喜捨因善發生)。】
「　但能棄𢙣緣」

【(𢙣因𢙣緣念念
湏棄依佛正道心心趣求得旨現前取捨自寂瑜伽論云棄𢙣修善是解脫因)。】
「　如人渴飲水」

【(向上玄言是非俱遣內心𡨋會唯自可知設此喻言示減後進百法論云
真空一法能所何詮)。】
「　冷暖自相便」

【(真智起時𡨋合心境親緣親證餘莫
能知冷暖二途唯自覺了般若經云至極真空唯佛自悟)。】

「　化演深微妙」

【(演甚深教普化眾生隨言悟解誠信不虛發精進心趣解
脫果般若經云演化甚深諸佛言教)。】
「　諸天及地下」

【(人天路上地下眾生一聞
聖教之言盡解趣求樂果修十善行起真實心瑜伽論云說法饒益天上人間)。】
「　端然念實心」

【(清淨實心常思利樂精進不退趣果何疑楞嚴經云生真實心求菩提道)。】

「　得見真無假」

【(見真道理假法寧存不起名詮是非何及勤修正道遠趣
佛乘般若經云緣真之智明了現前)。】

「　悲苦極無邊」

【(悲念苦趣利樂無邊令諸眾生達佛方便趣深妙法
悟解知歸瑜伽論云悲心觀此苦趣眾生)。】
「　人心至法天」

【(緣慮之心法天
彌滿妄生搆獲未有覺知起世俗心昧真實理大般若經云人心未達徧緣一切)。】
「　清涼一境界」

【(得真性者自獲清涼洞達本源解心獨朗涅槃經云有性眾生
得真境界)。】
「　四眾悟為詮」

【(至極妙理何在言宣悟四眾心假詮施設智照
既寂本源自彰華嚴經云人心未悟強立名詮)。】

「　性本不搖動」

【(法界真性豈有動搖其理幽深何人能見唯佛大智親見
親緣清淨湛然徧周沙界智度論云實際一法無所動搖)。】
「　詮禪理究玄」


【(詮禪妙理究達玄源知真境之甚深悟一如之常淨瑜伽論云至理真妙清淨玄源)。】
「　真如常寂默」

【(圓明湛寂義顯真如聖智內明言莫能測大般若經云至理湛
寂如太虛空無處不通)。】
「　世路認迷源」

【(人心不了迷此一源即妄知真
解心獨朗寶積經云凢情不了迷昧深源)。】

「　相寂一乘法」

【(離相𢍆真一乘妙典名詮莫及空有何存平等一如更無高下
智度論云一乘無上乘此乘不思議)。】
「　敷揚說世尊」

【(敷揚大教是佛深言
演大法輪化於三界瑜伽論云世尊者十号之中第十世間獨尊号)。】
「　周廻含萬象」

【(周廻乃包羅義徧萬象含容緫歸一寂之源妙𢍆無生之理百法論云外乃包羅萬
象內即能所皆成)。】
「　𢍆理是真門」

【(𢍆茲妙理是真實門諸佛證窮依斯
設教令眾生入寂靜所依寶積經云𢍆深妙理解脫真門)。】

「　俗態妄中生」

【(未悟之人著緣滯境迷心不了因妄生狂纏縛自身終無出離
寶積經云妄心緣境顛倒情深)。】
「　非論人與我」

【(人我是假情有理無妄執
自身有真實我佛方便力說我是空智度論云我人無體妄計執生)。】
「　法憂迷者心」

【(諸佛言教迷者極深淺識之人卒難窮底莊嚴論云緣法之心迷昧不了)。】
「　自爇無眀火」

【(自謂自身爇謂燒爇無明惑火焚燒善根寶積經云無明火起
善法不生)。】

「　心明能洞達」

【(悟解之心洞達真境清淨智品照理朗然自見本源無處
不徧寶積經云根本大智洞達真常)。】
「　了義理何煩」

【(解了真義於理極明
煩惱纏綿何處安立本真自性一體無差瑜伽論云於諸義味了達分明)。】
「　攝受開真境」

【(攝其萬類大開一源智照真如體恒周徧無言無說空境湛然大寶積經云緣
如一智向境洞開)。】
「　智通大法門」

【(根本智起緣大法源通達真常一無
疑滯理智俱徧廣大法門大般若經云大智度真法源何異)。】

「　識見高談論」

【(有見識人湏善談論了真達俗理事分明智解轉高久曾
熏習放光般若經云如有世間人起種種談論)。】
「　浮榮去若奔」

【(浮世
榮枯光陰似箭剎𨚗晝夜去若奔馳未解修心早求出離瑜伽論云我觀浮世聚散如雲)。】

「　聖賢方便智」

【(聖賢出世智開方便之門說法利生今趣無為之果寶積
經云諸佛出世起方便智化導人天)。】
「　道覺不迷昬」

【(覺道智起寧有昏迷
了種種緣不生妄念智度論云有大覺人永除昬妄)。】

「　情田寬坦蕩」

【(大智現前情田坦蕩舉目無非佛事觸處皆是道場佛地
論云得此道理情見坦然)。】
「　迷智鎮常昬」

【(鎮常昬昧妄想纏心智日不明
慧解全闕如能省覺悟妄即真大莊嚴論云迷此智慧昬昧自心)。】
「　不達無生果」

【(無生不達有執彌增未解觀心何門趣果大智度論云從暗入暗未達無生)。】
「　因將甚處論」

【(未顯如源正因寧解身心迷謬甚處論真儻若悟本知歸萬法
從茲自寂寶積經云因若不修果亦不證)。】

「　報應定無疑」

【(報化名異佛果無疑化現多般說法饒益寶積經云現種
種身說法饒益)。】
「　有因及證果」

【(二無數劫苦行修行果滿因圓成無上覺
自他兼濟周徧無窮寶積經云修因三大劫得果化眾生)。】
「　本來絕妄心」


【(本來清淨絕有妄心真見道中無漏智起惑障斯斷證理分明智度論云佛身清淨永絕
妄緣)。】
「　何以立名我」

【(為順世間假說有我如來證寂我復何安百法論云
一者人無我二者法無我)。】

「　欲心如意識」

【(唯識論云思量名意了別云識第七意識與四煩惱常俱
苐六識心外緣六塵起欲內與第七起執過累相同故云如也)。】
「　清淨滅囂喧」

【(唯識論云由作無相無生觀轉八識成四智此智清淨能殄四魔故云滅囂喧)。】
「　自有無生見」

【(見者慧之別名無生者所緣境也此境甚深唯有本智內自見
也唯識論云微妙甚深自內證故)。】
「　詮源浪不飜」

【(對法論云詮者能詮
即是大乘教也源者教所出處體是真如性無生滅故喻浪不飜也)。】

「　求解因心智」

【(求解無相空理彼空要因精進心無我智方得解也法華
經云勇猛精進求佛智慧)。】
「　知非萬劫存」

【(知解也非謂有為法知一切有
為法如夢幻等存謂無為法解彼無為無生滅故萬刧常存金剛經云不取於相如如不
動)。】
「　先湏恒利益」

【(自既知非知存亦令一切眾生同知是事自利利他
常無厭倦維摩經云行菩薩慈安眾生故)。】
「　後見法中尊」

【(行解相𢍆悲智
無偏有善必從無𢙣不剪無上法王後何不見)。】

「　願發因中果」

【(願者希望也因中發廣大願趣求菩提妙果故藥師經云
發於無上正真道意)。】
「　慈悲智慧門」

【(慈悲即拔苦與樂為稱智慧則推求
决断為義門者無壅也菩薩教化眾生恒無盡時維摩經云行智慧慈無不知時故)。】
「　三眀達四眾」

【(三眀者宿命眀天眼明漏盡明由此三明觀察四眾隨機設法
法華經云能於四眾示教利喜)。】
「　曩劫事空存」

【(聖行非遠凢夫罔知
有教無人得無興歎故曰斯事空存法華經云我於無量劫中修習是法華經)。】

「　應現實空相」

【(諸佛應現妙用無方為執有者說空為執空者譚實無量
義經云無相不相是真實相又般若經云是諸法空相)。】
「　無關亦不鎻」


【(禪郍路闢見大道之坦然解脫門開入真常之境界法華經云自在無繫無所依求)。】
「　玄途何阻隔」

【(悟一乘理鎮履玄途了二障空恒無阻隔法華經云乘此寶乘
直至道場)。】
「　佛說端心坐」

【(佛說法時端然心目眾生聽樂不起妄情維摩
經云心不在內亦不在外是為宴坐)。】

「　安靜深知道」

【(身心安靜智慮分明妄念不生深知聖道法華經云身心
寂不動以求無上道)。】
「　袪非十善存」

【(妄念既滅非法自袪將趣菩提先存
十善上生經云菩薩報應十善果者不能窮盡)。】
「　菩提真實相」

【(菩提名覺
實相云真真覺現前凝然常住淨名云住是菩提住法性故)。】
「　安樂定迷昬」

【(輪廻永息安樂還來水月本空迷昬即定維摩經云豁然還得本心)。】

「　樂境歸空寂」

【(樂者能緣心適恱受也境者所緣法空寂理也若能息生
滅機歸空寂理即樂在其中矣涅槃經云生滅滅巳寂滅為樂)。】
「　無緣有日存」


【(寂滅之樂萬刧常存然則有慮必乘無緣自得也淨名經云法離於相無所緣故)。】
「　求之不可遇」

【(若以有相之心求無相之理咫尺山河不可𢍆合維摩經云如空中
鳥跡如石女兒)。】
「　心悟大開門」

【(理無開閇迷悟使然今對迷情故云開也淨名
經云閇眾𢙣趣開諸善門)。】

「　戒定為常識」

【(防非云戒不散名定常識者真常無垢心也此通三身戒
定為因維摩經云從戒定等生)。】
「　妙音骨目寒」

【(如來妙音義味清暢令諸
聞者諦了易解法華經云梵音深妙令人樂聞)。】
「　法因劫不壞」

【(法者教法
若以無倒心正聞薰成解脫因者人天往來塵劫不壞寶積經云假使經百劫所作業不
亡)。】
「　人世自多端」

【(擾擾人世不念法因自𥪰多端他恒寂靜既違戒定亦遠
常識淨名經云汝與眾魔共一手作諸勞侶)。】

「　成道證無為」

【(華嚴經云初發心時便成正覺又云有為無為心無所著
言無為者非有為也於無為中亦不可得)。】
「　增超復不墮」

【(一念頓成故曰
增超楞嚴經云不歷僧祇獲法身永離二邊中道不立故曰不墮淨名經云佛身無為不
墮諸􄞮)。】
「　欲達自縱橫」

【(一心明了凢聖不拘自在縱橫得諸無礙華嚴
經云心佛及眾生是三無差別)。】
「　一粒生千顆」

【(此喻從一真心演出萬法
起信論云是心能攝世間出世間法)。】

「　定入無邊界」

【(攝心不亂名之為定無漏八種㝡勝四禪依此澄心緣無
邊界法華經云入無量義處三昧)。】
「　玄中達者難」

【(玄者玄妙體即法界
達此法界實際者法華經云唯佛與佛乃能究盡)。】
「　法通真諦理」

【(法者
以䡄持為義體即真諦理通者無𦊱礙心也通此真諦理法悉無壅滯般若經云心無𦊱
礙)。】
「　名利絕心安」

【(名利者世法也依瑜伽論說有八種謂利衰毀譽稱譏苦
樂也名利居其二也以通真諦理故糠粃世法得心安也)。】

「　釋經兼解義」

【(解釋誠言先了妙義離文字相為世所依天王問般若經
云緫持無文字文字顯緫持)。】
「　立意信多端」

【(分宗演教立意開章成厈
有破空或即相顯性法門無盡故曰多端宣演䟽云更自造論別起異端)。】
「　敷座眀中覺」

【(淨名經云夫說法者當如法說離言說相及諸法相故曰明中覺又
云若行見聞覺知非求法也)。】
「　摩訶性自看」

【(摩訶名大性名不改眾生
理具豈從外求故曰自看楞嚴經云本性圓融周徧法界)。】

「　意欲求何法」

【(一切眾生法本圓具豈容外求若向外求非求法也般若
經云認賊為子)。】
「　迷情似海寬」

【(眾生迷情似水無涯沒溺妄流無有畔岸
華嚴經云我見諸眾生迷妄惑所沒)。】
「　用刀截智水」

【(菩提清淨如水滌穢
若立菩提與獩何殊翻用智刀截智慧水華嚴經云如彼利刀能断一切)。】
「　智水沒痕瘢」

【(以清淨智决清淨水唯有真相不顯痕瘢華嚴經云性本澄潔無垢
濁故)。】
「　就大小皆空」

【(以大乘妙智融小乘偏空故曰皆空法華經云有所
難問不以小乘法荅)。】
「　興心一念果」

【(興發聖心即成極果頓越二乘之地
皆歸一念之功大品經云大乘之初初踰小乘之極極)。】
「　刼常轉法輪」


【(刼即時也言劫常轉者謂如來常住不滅恒常說法法華經云常在靈鷲山及餘諸住處)。】

「　境界伏人我」

【(諸佛妙境能伏人我人我既除安住境界寶積經云諸根
如幻境界如夢)。】
「　經說人天相」

【(金剛經云譬如有人身如湏彌山王此則
指人天身相以大身而顯非身是名為大身也)。】
「　湏彌七寶山」

【(此意以大
身高廣而似湏彌用比法王之身彌勒頌云湏彌高且大將喻法王身七寶齊圍繞無相
乃為真)。】
「　不知心是佛」

【(自生迷妄名曰不知當體全真故云是佛無量
壽觀經云是心是佛是心作佛)。】
「　善𢙣隱其閒」

【(善𢙣二法皆隱一心若了
真機善𢙣何立金剛三昧經云善不善法從心化生)。】

「　論法超塵界」

【(論一乘妙法超三界染塵明見真心法不可得廣百論云
知諸法唯心便捨外塵相)。】
「　迷情色相關」

【(以法觀色用解繫纏病藥俱存
本迷復甚華嚴經云汝諸眾生顛倒惑所覆)。】
「　心中疑未了」

【(求師决滯
昧理仍增了了心中更疑何法法華經云不能曉了此)。】
「　得不大慚顏」


【(執冰求水認賊作子以燈祛暗燈息暗存疑在智迷得無慚色淨名經云實懷慚愧)。】

「　去聖作何用」

【(去聖既遠我執誰除歸仗無門還復迷執法華經云盲冥
無所見不求大勢佛)。】
「　浮生一向間」

【(四生泡幻三界瀑流慜不久停非佛
何救淨名經云是身如電念念不住)。】
「　迷開心得悟」

【(悟常住實理生
滅念存前後際空一真頓顯大寶積經云如我思惟不見一法)。】
「　萬法鎮常閑」

【(浮生未了一念紛紜妙智巳明萬法閑寂祖師云萬法本閑而人自閙)。】

「　觀世示方便」

【(觀機設教種種法權令入涅槃示開方便華嚴經云以少
方便疾得涅槃)。】
「　登山見七寶」

【(登山者以方便道登涅槃山七寶者如來
富有萬德猶如寶山從人之欲永離貧之無垢經云一切善寶滿藏悉開)。】
「　莫教空手廻」

【(既親寶所重加勸勉莫令中道而廢也法華經云寶所在近汝可前
進)。】
「　智海無心道」

【(𠕀象求珠非心即得無邊智海妙道融融華嚴經云
一切空無性妄心分別有)。】

「　住法存心想」

【(住實際地名曰住法存心想念安妄想心處無住法忍文
殊境界經云住無所住名為正住)。】
「　精修一念間」

【(既住正法離諸麤相
故曰精修一念之間前後際断見性如空法華經云其心常憺怕)。】
「　莫將果是相」

【(無證而證證常樂果豁如虛空一無所有文殊境界經云智慧離垢其身無所
住)。】
「　妄見不能攀」

【(了幻妄見永絕攀緣能證尚空所證何附華嚴經云
有為無為心無所著)。】

「　慈惠人中見」

【(我佛聖慈普惠群品人空法空中道非見如幻三昧經云
唯有佛世尊慈惠無思議)。】
「　無情火亦寒」

【(慈能攝物為隨物情儻無情於
萬物則萬物違而不順譬猶其火無情亦寒聖善天子經云一切眾生慈心相向皆悉和
順)。】
「　深源清淨水」

【(法性源深清淨如水無明風浪何由皷激也楞嚴經
云覺海性澄圓圓澄覺元妙)。】
「　迷濁了時間」

【(悟謂源清迷謂源濁相應
一念全濁是清楞嚴經云迷晦即無明發明便解脫)。】

「　悲智大慈忍」

【(悲拔眾苦智照萬法言大慈者即無緣慈也言忍者即無
生忍也聖善天子經云有大悲智具一切忍)。】
「　因緣去不還」

【(眾生機盡
應化隨窮囙緣去來物所感故涅槃經云緣會即生緣離即滅)。】
「　若窮玄寂理」

【(大道冲幽真智凝默窮不可得不可亦空華嚴經云其性本空寂)。】
「　勿使妄情關」

【(頓悟玄元見妙湛性諸妄永捨情復何關華嚴經云離一切妄念無我法
如是)。】

「　見法不言法」

【(以無見之見見無見之法是法不可得言語道断故瓔珞
經云我從本來不得一法)。】
「　菩提登覺道」

【(駕菩提一乘登覺王正道坦途
無阻萬彚咸歸無垢經云得寂靜三昧速覺佛菩提)。】
「　差之方寸間」

【(差舛
由心得失非理理本不乖性自有背一宿覺云差之毫釐失之千里)。】
「　真境何年到」

【(真境非遠妄識自遙慜彼隨流何年牽復楞嚴經云我信是人終不能解)。】

「　性住他方際」

【(法性周圓體恒常住竪通三際撗徧十方唯佛證窮利樂
一切法華經云世間相常住)。】
「　真言法是空」

【(謂佛語真實故無間断一
念無妄二法皆空即金剛經云如來是真語者實語者謂語包䡄持本性空故也)。】
「　眾生求自利」

【(凢夫二障俱在全号眾生若聲覺得彼分名盖所知障存唯求
自利也法華經云自求涅槃)。】
「　盡在有無中」

【(凢夫執有二聖滯空俱未
出於二邊故唯識論云執有者迷其真滯空者虧其實即在有無中也)。】

「　相合成虛幻」

【(四大本空五蘊非有為執迷妄而溺虛幻我法二種成和
合相金剛經云是名一合相)。】
「　終歸一信中」

【(心拘淨相滯相生心欲捨
虛幻終歸真際大般若經云一念淨信曾於多佛久種善根信心清淨則生實相)。】
「　如來宣秘密」

【(靈山演法密語親宣情與非情悉皆平等佛頂經云亦名如來
密因修證)。】
「　劫盡始皆空」

【(劫成劫壞法法皆空悟本歸原始達空義
淨名經云非色滅空色性自空)。】

「　心真非學得」

【(心者即自性清淨心也此心真實無壞故名真既離名相
不可修學而取為得唯識論云尒時於所緣智都無所得)。】
「　施為在法中」


【(心體無染量等虛空種種施為徧一切法淨名經云普現十方無量土)。】
「　誰人能稽首」

【(㝡勝之道所謂佛乘雜蘊信心而深稽首淨名經云稽首一切大導師)。】

「　禪定闡宗風」

【(法華經䟽云禪謂色界四靜慮定謂四無色定若修
禪定即能闡揚釋宗之風教也)。】

「　有相及無情」

【(有情有色質礙真空無法無情融通妙相肈論云有既不
有即無無也不存無以觀法者可謂識法實相矣)。】
「　天堂有路上」

【(執因
執果妄陟天堂非因非果定超佛地不假修證自達妙寶莊嚴法華經云若生天上)。】
「　是知一切法」

【(肈論云一切法即有無法也謂有即依圓無即徧計攝諸法盡名一
切法)。】
「　不可言虛妄」

【(金剛經云是故如來說一切法皆是佛法此顯真如
徧於諸法本性同源真實無妄也)。】

「　識鑒高奇量」

【(佛境甚深鑒窮理事出過三界量等虛空華嚴經云
如來深境界其量等虛空)。】
「　巍峩大法雄」

【(巍巍大身徧薩訶界德量
高遠等湏彌山大法之雄莫甚於此金剛經云佛說非身是為大身)。】
「　未嘗捐一善」

【(如來因圓果滿道證無生於法本空非取非捨金剛經云如來所說法不可取
不可說非捐法故)。】
「　種相徧皆空」

【(謂八十種好三十二相顯大圓通威
德自在法相俱泯應用無方唯識論云諸根相好一一無邊又云譬如虛空徧一切處)。】

「　情戒虛無欲」

【(識情重濁戒想紛紜迷障真源靈見不顯能入清淨頓徹
虛無華嚴經云佛如虛空無分別等真法界無所依)。】
「　經文所說同」

【(一音
演說三草滋榮異說同文一則一切金剛經云若為如來有所說是為謗佛)。】
「　端然恒自悟」

【(自悟本性萬法恬和不曉真滅端然何趣圓覺經云十方如來與一切法
同體平等)。】
「　三界一塵中」

【(浩浩三界障礙大千一一微音皆圓妙相非塵不礙
有礙非塵事理精通混融實際華嚴經云佛於一切微塵中示現無邊大神力)。】

「　欲本從人性」

【(勝鬘經云求人天者授人天乘求聲聞者授聲聞乘求緣覺者
授緣覺乘求大乘者授以大乘即以欲從人之性也)。】
「　其如信自通」

【(謂三
世諸佛隨機設教權實頓漸利物䡄則其如信如理義自通法華經云信佛語故隨順此
經)。】
「　圓光徹宇宙」

【(圓覺之光清淨妙相他方此界靈惑則通宇宙非寬
豈能包括華嚴經云佛無礙力發大光一切國土皆明顯)。】
「　非住五眀中」


【(瑜伽論云一內明處二因眀處三聲明處四醫方明處五功巧明處五地初得九地圓滿
今願佛光圓照非色相故出因外故)。】

「　情不動心田」

【(情本無情深心不動微妙之本不涉攀緣金光明經云如海湛
然湏彌不動)。】
「　眀真除妄想」

【(心源不動明照真空袪妄想緣入清淨域
般若心經云照見五蘊皆空度一切苦厄)。】
「　萬般證法緣」

【(境物萬類凢解
莫分大士以證法空智緣則了然無謬淨名經云達諸法相無𦊱礙)。】
「　月現青天上」

【(佛智證法之時障盡理顯亦猶萬里無雲圓月現青天之上金光明經云是故
我今稽首佛月)。】

「　求益終無損」

【(功果周圓行解兼濟大悲善願利樂無邊不起妄心定無
損益法華經云恒求善事利益一切謂佛常樂利樂一切眾生)。】
「　言西語作東」

【(指西作東如來方便本非名入誰欲摽形摸象之流轉成疑惑達人一悟智者忘疲
華嚴經云若有眾生迷於十方以西為東以東為西)。】
「　難名生變易」

【(法本
離言理非變易見月忘指視指迷月經名斯設事理懸殊維摩經云無取無捨無作無行)。】

「　真智不通容」

【(不求真智不證菩提法本融通性亦純實無名論云湛若
虛空無名無證)。】

「　願知一切法」

【(即瑜伽論四誓願中無邊法門誓願學謂發願證知一切法之
自性故)。】
「　真法自優隆」

【(真法即真正之法也優隆者乃深奧之義了一
切法者淂法之自體深而且奧方稱無上之願也法華經云是法甚深奧)。】
「　萬境隨心轉」

【(所謂心生故種種法生心緣慮於萬境雖似外境轉而皆不離心華
嚴經云三界所有唯是一心)。】
「　迷情了自通」

【(所迷之境既無有礙即能
迷之情了然自通矣佛頂經云了然自知獲本妙心)。】

「　安住絕他意」

【(冥心本位不起妄緣真妄交融名言絕際法華經云佛自
住大乘亦無貪嫉意)。】
「　慈悲即是空」

【(興慈運悲即空即色滅空泯色滌體
歸真寶積經云觀眾生界空無所有)。】
「　眀燈袪暗室」

【(室內燈光暫忘外照
暗相寂滅明相煥然法華經云如暗得燈)。】
「　義果定相逢」

【(佛果菩提固無
言相不生不滅果相都捐觸緒皆真不相違背唯識論云尒時住唯識離二取相故)。】

「　喜本無顛倒」

【(道躰凝常本無顛倒所謂了實相不動則法喜現前永無
退轉矣法華經云如實相不顛倒不動不退不轉)。】
「　忘形及有像」

【(無名
論云道也者寂寥虛曠不可以形名得微妙無相不可以有心知故言忘形有像也是
知可以神悟不可以事求)。】
「　心同皎日眀」

【(佛智淨妙洞𢍆真心皎皎然若杲日
之麗于天也金剛頌云慧燈如朗日)。】
「　眾聖堪歸仗」

【(眾聖即諸佛也欲求
佛智唯佛是依鍊行等心誠堪歸仗法華經云佛曾親近無𢿘諸佛)。】

「　樂土亡諸識」

【(性本依識識盡性通迷妄頓祛真常永淨唯識論云此位
唯有清淨真如湛然安樂)。】
「　深沉性海空」

【(覺海甚深澄靜空相不隨境變
觸處菩提楞嚴經云覺海性澄圓)。】
「　萬緣方便智」

【(方便之門非從智得
清淨之理萬化常真華嚴經云能知如來普攝眾生巧方便智)。】
「　隱現是非中」

【(是非泯絕真妄皆遣不求證悟影現皆空法華經云或有見佛或不見者)。】

「　戒行眀聦慧」

【(能了戒行自證菩提雖顯聦明不超真寂於法精進觸境
通流佛頂經云願今得果成寶王還度如是恒沙眾)。】
「　能知業障空」

【(普賢
行經云一切業障海皆從妄想生既達妄想元無即能知業障空也)。】
「　勇心精進猛」

【(志無怯懼性亦流通不退法輪勇猛精進法華經云又見菩薩勇猛精進)。】
「　善願許從容」

【(願菩提果利諸有情盡證涅槃皆登覺道法華經云諸願巳具足)。】

「　定相光真境」

【(真境湛然言相寂滅非境轉物非物滅相仁王經云滅壞
無眀暗而得諸禪定)。】
「　何依住有功」

【(是法常住非住常法超塵絕跡始堪
依仗唯識論云相用煩惱不能動故)。】
「　三乘俱得理」

【(三乘妙理法界含容
一法現前萬緣泯寂法華經云此三乘法皆是聖所稱歎)。】
「　我佛性皆通」


【(佛之悲智無法不通性本淨根常韜妙有自然真覺不問是非法華經云唯佛與佛乃能
究盡諸法實相)。】

「　性逐無眀起」

【(性謂心性本來安靜無明忽興性隨而起由是蔽出世道
塞智慧門法華經云無明闇蔽)。】
「　昬迷障淨朗」

【(慧性既昏迷失正道
障惑必盡淨智朗然唯識論云明來闇謝智起惑忘)。】
「　妄涌千波起」

【(漏心
虛妄深廣無涯遇諸緣而發起如海涌於千波唯識論云如海遇風緣起種種波浪)。】
「　𢙣業隨緣往」

【(由著塵境便起業因因隨𢙣有業自因生從是迷真枉入諸趣
法華經云以諸欲因緣墜墮三𢙣道)。】

「　釋見全難入」

【(如來真見諸見皆釋強執假名於法難入空花自滅眼病
䪺愈空花不生法華論云慧門難見難入)。】
「　愚癡信是聾」

【(智慧無用
愚癡自執不信超凢入聖唯知見色聞聲緣木求魚經劫不悟登山採珠去道彌遠法華
經云狂聾心亂永不聞法)。】
「　五音尚有障」

【(一音清響中含五音寂聽無聲
妙傳今古楞嚴經云雖有妙音若無妙指終不能發)。】
「　何得智心通」

【(心依
妄者智為慧留妄慧不除心智何得法華經云何由能解佛之智慧)。】

「　意眀疑有悟」

【(疑雖暫疑悟則終悟意珠未照疑網森羅慧燈發明如鑑
去垢法華經云疑惑不能了又云今得醒悟)。】
「　萬億豈相通」

【(眾生
佛性本自圓明為妄成迷強執異見恒沙萬億皆佛境界華嚴經云森羅及萬象一法之
所印)。】
「　邪見他心妄」

【(他心慧眼本自分明為妄執邪轉成顛倒法華經云入邪
見稠林深著虛妄法)。】
「　如來性不逢」

【(深信漸真不生邪見如來慧性曠劫
難逢一法圓明朗照塵剎淨名經云不見如來佛國嚴淨)。】

「　經說縱橫義」

【(經旨幽玄縱橫妙理韜真秘藏迷觸䪺開唯佛能窮通一
切義寶積經云一切境界若平等非平等若有若無有為無為等是縱橫義)。】
「　千歧萬沠通」

【(一乘真語萬沠流通殊途同歸法源自𢍆無量義經云從於一法生百千
義百千義中一一復生百千萬數如路出千歧海通萬沠)。】
「　一塵如質礙」


【(萬法皆空塵含法界若生質礙壅塞山河心識圓明是法通達唯識論云若有質礙便有
方分)。】
「　形影兩何從」

【(即華嚴經中說理事無礙觀也影從形有事逐理彰理事
一如形影雙泯)。】

「　取意性相非」

【(性相末真二名假立言執意礙性相轉昬心了理通言意
皆泯唯識論云皆如幻事等雖有而非真)。】
「　人天諸聖像」

【(法華經云建立
諸形像為誘群迷設諸聖像徧人天界令覩妙相發菩提心認為真佛即非真覺)。】
「　心忙至理閑」

【(至理虛閑妄心沉寂理既精而妄遣心雖動而源深法華經云其心
安如海)。】
「　未達如波浪」

【(真無變易妄有遷流未達真妄之源還同冰火
之惑密嚴經云譬如海波浪海靜波去來)。】
御製秘藏詮卷第二

御製秘藏詮卷第三　　　　　　　車

「　論教還歸一」

【(瑜伽論云究暢真宗曰論五乘三藏謂教會權入實名還
歸一法華經云十方佛土中唯有一乘法)。】
「　如來法自通」

【(仰惟物物無礙
法法皆通自捨如來孰能洞曉法華經云唯佛究盡諸法實相)。】
「　真心無出沒」


【(光玄集云用而常寂假曰真心寂而常用強名出沒二相雙泯方契如如)。】
「　丈六儼金容」

【(唯識論云化身有三丈六金容即其一也儼花座而不動應沙界以無遺華嚴
經云隨緣赴感靡不周)。】

「　去者依諸法」

【(楞嚴經云捨生趣生名為去者五蘊成身言依諸法唯識
論云前異熟既盡復生餘異熟)。】
「　來時應亦同」

【(了悟菩提非來去相時莭
不異應用皆同楞嚴經云從無始來循諸色聲逐諸生滅由是生生雜染流轉)。】
「　未將虛種性」

【(人天種性因果虛踈誠勿將心戀之適意法華經云三界無安猶如火宅)。】

「　妄想在其中」

【(五蘊妄想其性本空證空即實實在安中般若經云五蘊
即空空即五蘊)。】

「　住為如來意」

【(慈恩䟽云智證安處目之為住慈心念物名如來意涅槃
經云如來欲令一切眾生與我皆同安住秘密藏中)。】
「　無機不可宗」

【(是知心𢍆
真源情忘機巧宗風不立言象無依法華經云諸法寂滅相不可以言宣)。】
「　涅槃本寂靜」

【(玄贊䟽云障盡智圓證窮法界謂之涅槃唯識論云有餘無餘自性無住通真
離垢名本寂靜)。】
「　少剩更何容」

【(楞嚴䟽云寂照無涯虛含罔極在因不滅
至果無增既亡少剩之蹤何有洪纖之納)。】

「　捨業離諸緣」

【(捨三界業離諸苦緣依妙行門趣安樂果法華經云我令
脫苦縛建得涅槃者)。】
「　無眀如指掌」

【(染法之本無明為先作用資多猶如
指掌唯識論云無明力增通相應不共為諸惑所依)。】
「　寂然聖道通」

【(杲日
初昇重昏自謝聖道纔起真見斯通慈恩䟽云心澄妙理故曰寂然)。】
「　運化谷聲響」

【(神化運生感應如響故慈恩䟽云亦猶聲傳萬谷月應千池等也)。】

「　慈心初竪拂」

【(慈心接物託事標真警駭群情假之竪拂欲明心境俱真同歸
實際楞嚴經云比見及緣元是菩提妙淨明體)。】
「　賢者可明宗」

【(眾善飾身
謂之賢者內心照解自可明宗阿難偈云銷我億劫顛倒想不歷僧祇獲法身)。】
「　非法與禪定」

【(至理論云迷之則事事乖真俱成非法悟之則物物妙用悉是禪那)。】
「　不解莫通風」

【(理本顯然解非𢍆道性廓徹實事無不通法華經云通達無量義)。】

「　悲觀塵沙種」

【(慜物情厚名悲俯視勞生曰觀性識清淨法演恒沙
法華經云種類若干名色各異)。】
「　誰眀果有功」

【(慈恩䟽云至極之果妙德
無邊苟非調御垂功眾生誰能明見)。】
「　不湏心隔障」

【(一念妄心昬迷法界
剎那真境隨處無為楞嚴經云若悟菩提則妙圓明本無所礙)。】
「　十地盡因通」

【(唯識論云一懽喜地二離垢地乃至十法雲地等皆對望極果通彰因号)。】

「　譬喻法皆真」

【(法華經說七種譬喻為治七類眾生煩惱之病隨應得益
法喻皆真)。】
「　群生出愛津」

【(群生之類沉溺愛河知法真源離諸欲染法華
經云若滅貪欲無所依上)。】
「　威儀呈八萬」

【(從因至果積德無邊雖舉八萬
威儀曷若四事供養法華經云如是等施求無上道)。】
「　境物不因循」

【(法華會說
權實真宗對三根心名為境物尒時悟者記當成佛故知不是因循之事)。】

「　性善通三界」

【(唯識論云一自性善二相應善三等起善四勝義善隨應
貫通欲等三界)。】
「　分眀戒定旨」

【(遺教經云依因此戒故得生諸禪定及滅
苦智慧成定之旨教證分眀)。】
「　要知法智身」

【(意顯清淨真如名法㝡勝
妙慧為智無漏五蘊曰身既善了知要在修證)。】
「　真性本如是」

【(湛湛
真性本無生滅能施妙用於法何窮法華經云如是大果報種種性相義)。】

「　喻法龍華日」

【(龍華勝會說法度人理如一雨能滋性喻三草蒙潤法華
會說一雨普潤三草別故)。】
「　從茲妙道臻」

【(妙理昭昭真源湛湛利資萬法
德被群生法華經云從是巳後諸聲聞眾無量無邊)。】
「　如來雖不說」

【(般若
經云如來無所說維摩經云夫說法者無說無示其聽法者無得無聞)。】
「　迦葉悟空真」

【(迦葉波則大富長者之子捨大財位性好出家悟一切法皆悉空寂)。】

「　圓淨如眀月」

【(萬德咸備眾垢都寂如月朗照不非淨穢法華經云眾星之中
月為第一)。】
「　心傳五印文」

【(如來大悲慜物之心調伏眾生現身說法文傳五印
理徧十方法華經云我等於如來滅後無非往返十方世界能令眾生書寫此經)。】
「　殊途雖渺邈」

【(楞伽經說五乘之人性法非異修發殊途唯佛所知餘不自測)。】

「　一理妙中分」

【(法華經云於一乘道分別說三名妙中分我此九部法入大乘
為本即同歸一理也)。】

「　滿願生兜率」

【(法華經云即往往率天上彌勒菩薩所有三十二相大菩
薩眾而於中生即滿願也)。】
「　區分秘藏文」

【(安布靈文區分真趣甚深旨奧
秘藏為名法華經云一切諸佛秘藏之法)。】
「　大悲慈忍力」

【(俯觀垂救故曰大悲
仁惠寬恕名為慈忍法華經無大慈悲為室柔和忍辱衣)。】
「　萬劫接迷群」


【(如世尊言我於塵點劫前久巳成佛自從是來徧十方界誘接群迷)。】

「　相好是端嚴」

【(法華經云金色三十二八十種妙好玄贊䟽云形骸相好
端嚴其身等也)。】
「　觀音行妙旨」

【(慈恩䟽云略言觀音正云觀自在諸三業歸依
必六通垂化攝利難思行妙旨也)。】
「　優曇浩徧知」

【(梵語優曇華言瑞應
深遠難涯浩渺之事唯佛徧知矣法華經云譬如優曇花一切皆愛樂天人所希有時時
乃一出)。】
「　生滅依真理」

【(遷流造作名為生滅凝流不變即是真理真理為依
起生滅也)。】

「　功滿聞知識」

【(如來功行徧滿大千不知能知不識能識般若論云般若無知
無所不知)。】
「　身貧道不貧」

【(心明妙法於道不貧如來法身報化無礙證道
謌云貧則身常披縷褐道則心藏無價珍)。】
「　豈將容易得」

【(佛言我於無量
阿僧祇劫修習是難得阿耨多羅三藐三菩提法豈容易得)。】
「　邪法妄名親」

【(九十五種異見之徒教立邪宗心行理外如來導利方便妄親)。】

「　德道成朝夕」

【(唯識論云謂斷德智德恩德道因也由萬行因成三德果)。】

「　昬迷為假因」

【(無明昬暗迷失正因不了真諦謂假為實法華經云非我
僧力得物之處不如往至貧里等也)。】
「　靈源如不動」

【(百川歸海萬法會宗
獨耀靈源廓然不動楞嚴經云妙湛緫持不動尊也)。】
「　方悟本來真」

【(悟則
通真迷則虛妄本來如是不假尋求法華經云安住實智中)。】

「　利性本眀了」

【(妙用靈眀能通權實性有利鈍法無去來真境現前故悉明了
法華經云若有利根智慧明了等也)。】
「　是非多不勻」

【(不了明暗誰達是非明暗
自殊是非各異即顯剋巳利他譽增稱是唯識論云徇自名利不耐他榮曰非)。】
「　未能窮二法」

【(一心常寂二法本空日用全真豈能窮計法華經云我無貪著亦無
限礙恒為一切平等說法)。】
「　終䧟向沉淪」

【(慈恩䟽云是非風起業道隨生既而
久處沉淪向去終祈解脫)。】

「　心達自區分」

【(能了萬法歸趣一源達雖在心心能妙用上中下法皆悉區分
佛言自性清淨心亦名無師智)。】
「　真修無彼此」

【(法華經云汝等所行是菩
薩道漸漸修學悉當成佛故無彼此)。】
「　始終了信心」

【(仁王經說信為善心之始
終成妙覺唯識論云此即無漏界不思議善常)。】
「　應審信心是」

【(應當審諦
觀察信心是眾德之本故慈恩䟽云信能何至德之嘉依等)。】

「　益認阿含果」

【(聊舉阿含以明四諦將此法用利益眾生法華經云謂是
苦是苦集是苦滅是苦滅道)。】
「　休論舊與新」

【(是執皆除無疑不遣二心
俱泯一法自圓法華經云佛於大眾中說我當作佛疑悔悉巳除)。】
「　見時如妄眼」

【(徧計妄情封著我法猶如病眼自見空花掌珍論云無為無有實不起似空花)。】
「　此事不為真」

【(法華經說羊鹿非真化城不實故言此事不為真也)。】

「　故知心與性」

【(洞明幽旨心與性通心性還源了無所得賢護經云諸法不真
思想緣起所思既滅能想亦空)。】
「　二法不能真」

【(維摩詰云假智言說名為二法
法性真如名曰不二言智俱遣方能𢍆真頌云人空法亦空)。】
「　一證金剛體」


【(金剛堅固不生不滅一悟永悟無復流轉始得成金終不作鑛經云如鑄金像不動不搖)。】

「　終無染垢塵」

【(大般若經云如來化身塵垢水等皆所不染法華經云微
妙淨法身具相三十二等也)。】

「　顯法云何是」

【(華嚴經等為第三時顯了說有有依他圓成亦顯了說有有依他圓成亦顯了說空
空所執性)。】
「　徒經秋與春」

【(人迷至理徒歷嵗華動合真宗流傳妙道法華
經云一月四月乃至一嵗諸所說法皆與實相不相違者)。】
「　山川雖變異」


【(劫空刧壞真法顯然菩提妙明無有變異法華經云眾生見刧盡大火所燒時我此土安
隱天人常充滿)。】
「　至理盡還淳」

【(淳源一味真䡄還同理盡玄猷人歸至道
法華經云自證無上道大乘平等法)。】

「　識上達空玄」

【(無漏識智上達真空玄妙之原莫過此理法華經云深達
實相即其意也)。】
「　無心真妙旨」

【(無為真心運用恒寂智證𡨋合妙絕思議法華
經云觀一切法空無所有性等)。】
「　其如有暗明」

【(聖鑒俯觀迷悟不等盈虧
中真際咸同佛言一切法亦如也眾聖賢亦如也至於彌勒亦如也)。】
「　悟即聞斯理」

【(依教解理智證法身二悟昭然堪聞斯理法華經云若有聞法者無一不成佛)。】

「　攝性亦成難」

【(緣生幻法本體皆真智鑒虛眀成難攝性楞嚴經云當處
出生隨處而滅)。】
「　菩提道自安」

【(菩提淨智內覺自安遊履怡神故云道矣
唯識論云安樂解脫身)。】
「　真源雖可寂」

【(真源湛寂智證恒如量廓太虛
體含真際維摩經云法常寂然故)。】
「　世法自凋殘」

【(世法謂世間有為萬
法自淍殘者暫時滋茂終見衰杇法華經云世皆不牢固如水沫泡𦦨)。】

「　受想沉幽谷」

【(受想五蘊中二蘊受想以領納想像為義未登正覺沉於
無眀迷暗性中如沉幽谷般若經云無色無受想)。】
「　春秋任往還」

【(春者
生秋者謝未成佛前輪流三界任往還也證真理後無來去相維摩經云法無去來常不
住故)。】
「　細推非五眼」

【(細推謂子細推度唯佛世尊方具五眼能知一切生善趣
𢙣趣金剛經頌云佛眼如千日照耀體還同)。】
「　惆悵自多端」

【(惆悵者嗟
慜義慜諸有情沉輪二十五有之中自多端也瑜伽論云四域四𢙣趣等)。】

「　化喻豈盤桓」

【(本無今有名化喻者譬喻也豈盤桓者不著空教不著有
教不住中道金剛經頌云中流仍被溺誰論在二邊)。】
「　還憑智者觀」

【(還憑
者仗託之意智者觀即佛世尊具一切智觀其根性而度脫之或為說法或現神通也)。】

「　一心非妄說」

【(不住前境名為一心非妄說者謂佛世尊於無量劫未曾妄語
金剛經云如來是真語者)。】
「　覺海浪澷澷」

【(覺海者菩提智海也而能
出生諸佛無漏善法浪澷澷者本性空寂金光明經云智慧大海瀰滿三界)。】

「　情樂欲於心」

【(情者六情樂謂喜樂欲以希望為義謂諸有情無始巳來
縱放六情心多緣慮維摩經云心垢故眾生垢)。】
「　他緣生表裏」

【(對自名他
緣者攀緣外則五塵境界為表內則眼等五根為裏若能了悟色聲等五塵不生悟真空
也)。】
「　寒暄與盛衰」

【(謂諸眾生於此幻身常被生住異滅四相所遷如寒
暄盛衰維摩經云此可患猒當樂佛身)。】
「　苦海無窮水」

【(苦謂三苦八苦
如海無窮漂沒也仁王經云長別三界苦輪海)。】

「　俗士求諸法」

【(法本寂然非求取捨性元不異豈揀緇俗金剛經云法尚應捨
何況非法)。】
「　迷情去不還」

【(妄心求法迷背圓常何殊渴鹿奔陽虛受疲困
楞嚴經云念念生滅遺失真性即去不還也)。】
「　惡風吹妄筏」

【(一念妄興
如風鼓擊不能曉悟當體寂然萬行經云一念違如覺勞相現)。】
「　失却鷲峯山」

【(法華經云常在靈鷲山及餘諸住處悟即心心是佛迷時物物皆差不唯棄失鷲峯
抑乃違背性海)。】

「　報果善心攀」

【(報有惣報別報果者因中以勝善心修有相因感有相果
修無相因招無相果法華經云善惡業緣受報好醜)。】
「　森羅萬象間」


【(天象地形皆属世間虛幻之相然知懸遠難礙行因定感於果楞嚴經云萬物象前剖出
精見)。】
「　不勞心與智」

【(豈假心所測度何煩智解尋求法華經云是法非思
量分別之所能解)。】
「　道法亦如閑」

【(道謂佛及菩薩所行之境法即教理
行果八地巳去無功用位直趣菩提亦如閑也維摩經云寂寞無言無說)。】

「　應現非今日」

【(應機現身也應現多種且約丈六化身為二乘凡夫說法非今
日者世尊於三無數刧修六度萬行)。】
「　精窮六識閑」

【(精窮者證悟也至佛
果位轉前五識為成所作智轉第六識為妙觀察智斷惑證智如閑也維摩經云法過眼
耳等)。】
「　種麻不生麦」

【(此明因果不相違或種善因即招善果種麻不生麦
之諭也瑜伽論云因果相當名之為處)。】
「　善願離人間」

【(佛於因中發四誓願
乃至無上菩提誓願成巳證菩提離人間也法華經云如來巳離三界)。】

「　欲達本宗枝」

【(欲達者將究也本宗枝者即真如至理萬法皆依真如建
立法華經云純有貞實)。】
「　深心不暫止」

【(深心者澄神也不暫止者證理之常
用法華經云施功不巳)。】
「　無情法甚眀」

【(無情者即清淨真如若真如有
情屬三界拘繫法甚明者即自身中真性朗然晃耀楞嚴經云本覺妙眀)。】
「　顛倒何為是」

【(顛倒者業惑縈纏煩惱所覆何為是者一切有情莫能覺悟楞嚴經云遺失真
性顛倒行來)。】

「　成就皆通識」

【(成就者謂世俗諦中所有生成萬法也皆通識者惣屬第
八識所變唯識論云彼依識所變此能變唯三)。】
「　迷途離苦艱」

【(迷途者違
八正道離苦艱者順三惡道不修勝善求離苦果實艱辛也法華經云勤力求索甚大艱
難)。】
「　論情多障礙」

【(論情者思忖之義多障礙者住諸境界名障迷彼法
塵名礙楞嚴經云覺身為礙銷礙入空)。】
「　性相不妨難」

【(性者真如妙性
相乃妄幻緣生迷之動念艱難悟即息心寂靜維摩經云一切眾生即菩提相)。】

「　就利因眀果」

【(利有二種自利二乘利他菩薩因眀果者自利因感聲聞
果利他因感佛果金剛經頌云因深果亦深)。】
「　相隨自往還」

【(相隨者因
即種子在第八識含藏如影隨形自往還者三界轉轉因緣和合生起現行楞嚴經云因
緣相續無有休息)。】
「　沉吟無問處」

【(沉吟者靜思此種子眠伏藏識絕有
體相實無問處也法華經云今當問誰)。】
「　宴坐有無間」

【(宴坐即收心𣫍
念若住不空即有住空属無不拘有無中間維摩經云如是坐者佛所印可)。】

「　觀處心無著」

【(觀處者謂五蘊十二處心無著者無妄想也楞嚴經云一
切無著名之為心)。】
「　緣情不可攀」

【(緣情者凝慮也不可攀者察所觀境
杳無自性維摩經云若無所得則無攀緣)。】
「　眀文聖中境」

【(明文者世尊所
說修多羅藏等聖中境者廣說諸佛無漏妙境華嚴經云入不思議解脫境界)。】
「　清淨不相關」

【(清淨者無染污也不相關者於三界中了無拘繫楞嚴經云如耳與眀了
不相觸)。】

「　求法有無形」

【(求法者求出世妙法有無形者世尊初說有教次說空教
俱𢍆根理了無形相金剛經頌云勿著有無聲)。】
「　貪嗔五惡起」

【(貪嗔者根
本煩惱二法也五惡起者貪嗔纔起便招五趣苦果法華經云五眾之生滅)。】
「　玄微本妙因」

【(玄微者謂佛所說無漏勝法本妙因者遠登佛果近感人天可愛異熟法
華經云甚深微妙法)。】
「　妄相宗何旨」

【(妄即虛妄相者幻相宗何旨者徧計
性上假有施設無實旨趣圓覺經云除彼我人一切諸相)。】

「　悟法同心合」

【(悟則證理法自同途妙道湛然心符冥𢍆楞嚴經云由心滅故
種種法滅由心生故種種法生)。】
「　俱通性海間」

【(菩提真性喻海無邊法心
合同混然一味華嚴經云能入如是智慧大海)。】
「　眾生如不妄」

【(眾緣和合
難契玄機去妄明真自通了義維摩經云一切眾生皆如也眾聖賢亦如也至於彌勒亦
如也)。】
「　疑網脫幽關」

【(既除分別永息妄源證本圓成頓超聖果寶積經云若有
乘此乘彼皆當出離)。】

「　有妙清諸界」

【(有妙者眾生本有圓成妙用也清諸界者悟真理後能清
十八界或三界煩惱楞嚴經云十方國土皎然清淨)。】
「　無緣顛倒疑」

【(無緣
者因中未種善根也顛倒疑者向有教著空於空教執有妄生分別瑜伽論云於諸諦理
猶豫為性)。】
「　一真如法雨」

【(真如無相似法雨徧滿四維佛種萌芽頓漸一真顯
現法華經云以一味雨潤於人華)。】
「　普潤更無私」

【(普潤者盡虛空界更無私
者都不分別九有四生並令悟解法華經云乾地普洽藥木並茂)。】

「　情爽非聦利」

【(情既無著頓悟真乘非聦利達證非是非覺知法華經云
聦慧明達善知嶮道通塞之相故離聡利真情自爽)。】
「　色空更問誰」

【(自性
本空誰人共覺心心眀了法法皆真法華經云當以問誰誰能荅者)。】
「　若窮深妙理」

【(唯佛真性善誘眾生悟其幽深微妙玄理攝大乘論云㝡勝甚深廣大難可證
得)。】
「　方信世傳衣」

【(傳衣付法聖諦流行鷄足山中迦葉親授洎震旦國達磨
西來方信大乘宗旨矣法華經云著如來衣)。】

「　願滿亦非常」

【(願滿者佛因中發四誓願今巳滿證得法身凝然常寂非
常之理也報身相續化身不斷常法華經云諸願巳具足)。】
「　經文隨妙旨」


【(經文者謂世尊所說十二分教隨妙旨者或權或實等教皆是佛密意妙旨法華經云隨
順眾生說)。】
「　唯聞不動尊」

【(唯聞者二慧中一法不動尊者謂自身中妙覺
真性本無變異維摩經云法常住不動)。】
「　湛淨達真理」

【(湛淨者澄湛清
淨達真理者都無見聞覺知方達如如真理華嚴經云自在通達一切法輪)。】

「　喜聞開正法」

【(喜聞者忻然聽受也開正法者悟中道妙理有入聖超凡
之用維摩經云執持正法)。】
「　對境慧光施」

【(對境者初證真理之時無有少
法慧光施者起無分別智照彼前境一無所有金剛經頌云良為慧光舒)。】
「　信受如常法」

【(信受者志意領納也如常法者謂行住坐臥常能利益一切有情法華經云信
解如來誠諦之語)。】
「　當逢一聖知」

【(當逢者自悟也一聖知者一𠛴那無漏智
若起能滅無邊煩惱法華經云唯我一人能為救護)。】

「　有性韜三昧」

【(有性者於真理中若覺真性有所得時遮藏勝定令不顯
現諸法無行經云三昧不現前)。】
「　終成覺道遟」

【(若不識知一真圓滿縱汝
歷生盡其眀辯終不能得無上菩提法華經云去佛道甚遠)。】
「　迷人不自信」


【(迷人者背正見路入邪惡途不自信知圓明法性法華經云迷惑不信受)。】
「　業種䧟阿鼻」

【(業種者十不善業謂身三口四意三也種子生起現行此廕纔滅便䧟阿鼻法
華經云入阿鼻獄)。】

「　取捨情何極」

【(取即忘生趣向捨即斷絕尋求真理本自凝然情念一何
極至淨名經云法無取捨離覺觀故)。】
「　不曾拘是非」

【(不曾者本來圓靜絕
有瑕玼豈立是非寧拘取捨楞嚴經云以是俱非世出世故)。】
「　人心多不定」


【(人心者惣標凡位不定者未證聖流逐觀情生隨緣念變即不定也維摩經云幻無定相)。】

「　正法勿相疑」

【(正法直指一性無二無差圓滿湛然勿勞疑念法華經云勿於
此生疑)。】

「　安樂靜皆空」

【(唯佛位中得名安樂靜皆空者至金剛無間解脫道中了
無邊法寂無所有般若經云勝義有為空)。】
「　斯言深妙理」

【(斯言者指前安
樂之理理體幽深絕異色塵故彰微妙法華經云言此經深妙千萬劫難遇)。】
「　諸非是惡緣」

【(諸非者一切不善惡緣者煩惱迷情潛伏藏識之中沒溺三塗之內
法華經云惡業因緣故)。】
「　去住無涯矣」

【(去者滅也住者生也若不捨惡
緣不修善品往還無有涯際唯識論云此異熟既盡復坐餘異熟)。】

「　捨離袪煩惱」

【(維摩經云煩惱是道塲知如實故煩惱擾亂覆真淨心觀
彼性空如實平等種現俱亡名捨離也)。】
「　迷情自不知」

【(真智不現迷惑
相仍達妄朋真自然玄𢍆楞嚴經云皆由不了常住真心)。】
「　梵經西域旨」


【(傳貝多文届震旦國達無漏智了大空心非東非西法原密會楞嚴經云空性圓滿寧有
方所)。】
「　真悟破邪疑」

【(不思議經云心性自常淨彼中無垢結既真悟達不
正猶豫一切障染更何所有)。】

「　修進成何法」

【(獲證法界真如實理具行六度成就圓滿大品經云為得
諸法實相修行六度)。】
「　開張百萬機」

【(本智證眀隨緣任運靈機萬用舒卷
皆真維摩經云無畏力菩薩一時能盡現)。】
「　不能心縱逸」

【(於法無情誰能徧計
心無所住縱逸何居維摩經云而化眾生觀於寂滅)。】
「　真偽妙相依」

【(二智
俱起觀空著有達真偽性空有何依華嚴經法界觀云理事無礙法界)。】

「　道隱人天上」

【(道晦人天真風不𥪰悟有頓漸始證無為維摩經云天人得道
此為證)。】
「　逢緣經是師」

【(大乘經義於法何詮悟理忘言自眀師範涅槃
經云諸佛所師所謂法也)。】
「　五陰空寂靜」

【(五陰本空自無質礙無眀覆蔽
不顯法身真理現前永得清淨維摩經云性即是空)。】
「　觀聖復何疑」

【(五眼
所觀非無妙慧證大圓智更著何疑維摩經云眾聖賢亦如也)。】

「　樂哉諸聖賢」

【(樂道恬然諸聖不別殊途共轍本無生滅唯識論云初獲
聖性具證二空能益自他生大懽喜)。】
「　人世多憂喜」

【(凡情計執諸緣交㕘
憂喜都捐是非何礙圓覺經云我身本不有憎愛何由生)。】
「　能解作無心」


【(體解真空心行處滅非動非靜情與無情自𢍆玄機誰能運用起信論云若離於念是名
得入)。】
「　欻然千萬里」

【(倐忽之間巳涉真道十方世界玄悟亦然楞嚴經云
清淨本然周徧法界)。】

「　福徧薩訶世」

【(於薩訶世植無礙福達理殊勝周徧此界法華經云如虛
空無邊其福亦如是)。】
「　非心妄豈知」

【(情計妄心轉生分別豈可能知無相
真理維摩經云法不可見聞覺知)。】
「　不迷真與相」

【(真空妙有本自如然
不著有空是為解了唯識論云不妄不愚一切境相於真不愚於俗不迷)。】
「　賢聖盡如斯」

【(聖人達理遠離執迷上士亡情與物無𥪰行願經云文殊師利勇猛智普
賢慧行亦復然)。】

「　業境是兼非」

【(妄心俱起境象摐然於法無心山河自泯維摩經云善𢙣
之業亦不亡)。】
「　真常世所為」

【(真界寂寂非世所為玄境𡨋𡨋非心所逐
楞嚴經云見緣元是妙淨明體)。】
「　福因知厚薄」

【(如來不以福因而成正覺
不以修證而達妙眀荷護佛法亦非深厚十輪經云珍寶施佛僧彼所獲福聚不如護佛
法)。】
「　善惡不相離」

【(善惡同源起念息念不起不息諸聖本然維摩經云
若達罪性則與福無異)。】

「　違行失真機」

【(行解相違頓失本智不起妄念自𢍆玄機圓覺經云一切
眾生於無生中妄見生滅)。】
「　何人悟達之」

【(迷真逐妄自處輪廻著相追求何能
達悟維摩經云若隨相識是則求相)。】
「　發心多願足」

【(若欲證悟不假希求
願亦非心自能圓滿維摩經云大願成就)。】
「　終會法王師」

【(行願相符方圓
正覺於心自在玄契法王法華經云我為法王故現世間)。】

「　戒法諭諸因」

【(如來垂戒普利大千一法融通諸因泯寂非因緣故而能
善諭眾生法句經云戒性如虛空可謂真持戒)。】
「　緣從何舉止」

【(緣隨心故
不著於心不起妄情非緣所住中觀論云因緣所生法我說即為空)。】
「　色空了妄心」

【(非色非空非空非色有空起妄有色迷真真妄不興空色寂滅大品經云色即
是空空即是色)。】
「　攸久還如是」

【(往來馳逐無有了期不起妄情法本如是
維摩經云心常安住無礙解脫)。】

「　順志常平坦」

【(法無高下真實不虛所行順理無諸謟偽法華經云坦然
快樂無復憂慮)。】
「　違相自嶮巇」

【(無心即道非相本真若起妄情如遊邪徑
法華經云入生死嶮道相續苦不斷)。】
「　良緣相接引」

【(諸佛以一妙音頓開
方便非因緣故皆達無生法華經云善知識者是大因緣)。】
「　無上道心知」

【(無上
菩提非能趣向大圓智鑑無所不知維摩經云菩提心是道塲無錯謬故)。】

「　起信多般願」

【(唯有正信無心思念能成佛道不起異見行願經云若欲
成就此功德門應修十種大願如經具列)。】
「　經文好仗依」

【(大乘至教是甚
深義若能體解直悟真空維摩經云若有手得是經典者便為巳得法寶之藏)。】
「　法輪常自轉」

【(真空湛寂妙理圓滿諸佛出世法輪常轉行願經云恒轉理趣妙法
輪)。】
「　真聖是玄機」

【(深達實相幽鑒萬物玄機寂然戲論永絕唯識論云
唯真聖者自內所證)。】
御製秘藏詮卷第三

丙午歲高麗國大藏都監奉
𠡠彫造

御製秘藏詮卷第四　　　　　　　車

「　疑心深似海」

【(唯識論云謂於諦理猶豫為性能障不疑善品為業如海深廣)。】

「　大藏不虛詞」

【(如來大藏本為出纏法法所宣因非虛妄法華經云佛語
實不虛)。】
「　一向能如受」

【(本實半偈而捨全身何况如來所宣一句一偈寶積
經云我昔為求一句法棄捨身命為菩提)。】
「　慈悲喻化時」

【(得意忘言頓悟
玄旨誠非化喻自證真詮維摩經云行大悲慈導以大乘故)。】

「　禪門何境致」

【(禪宗虛寂應用無方萬法皆真本來非有維摩經云諸法
究竟無所有是空義)。】
「　猶豫疑深旨」

【(無念實相即是深旨妄想虛情猶豫
不決維摩經云一者所未聞深經聞之驚怖生疑不能隨順)。】
「　對面妄虛名」


【(謂迷心境翻著妄緣能究假名於法何執大品經云色是假名乃至涅槃亦假名一切諸
法皆假名)。】
「　寒冰終是水」

【(冰本是水水能成冰不離假名却成迷妄超凡
入聖本無所拘楞嚴經云如水成冰冰還為水)。】

「　興法不相違」

【(所化緣熟佛現世間能宣妙法順符機理觀根受道而無虛設
佛地論云能貫能攝名為經法)。】
「　人天法聖威」

【(能演教法無漏聖慧潛通密照
有大威神開決心眼令悟真理維摩經云諸佛威神之所建立)。】
「　演文兼證義」


【(詮演真文善解妙義能通性相諸法皆空維摩經云了達諸法深妙之義)。】
「　常握涅槃機」

【(涅槃圓寂即是玄機若證菩提皆通妙用維摩經云導眾以寂故稽首)。】

「　念念經千劫」

【(有為之法前滅後生𠛴𨚗不住經彼多劫維摩經云是身如電
念念不住)。】
「　三途滅惡時」

【(三途地獄餓鬼畜生正受苦報能解無心火變涼池
維摩經云至于地獄無諸罪垢)。】
「　不言眀取捨」

【(取捨之心皆是妄情分別計有
實慧照了即是一相取捨非有維摩經云知一切法不取不捨入一相門)。】
「　無礙有
真基」

【(性無障礙有真如理一切諸法通漏無漏智法句經云畢竟空中熾燃建立)。】

「　但見如常法」

【(唯獨觀達不變真如遠離諸相空寂深法唯識論云顯此徧常
體非虛謬)。】
「　聲聞化導時」

【(聞聲悟道名曰聲聞只將四諦染淨因果化導
有緣維摩經云以聲聞法化眾生故我為聲聞)。】
「　色空眀與暗」

【(質礙名色無障
曰空光顯稱明𡨋昧為暗妄計為有論體永無唯識論云此徧計所執自性無所有)。】
「　分別竟奚為」

【(分別有異終究何為但觀實相不見有珠分別亦空法華經云
而觀諸法如實相亦不行不分別)。】

「　釋別欲何為」

【(但起執情便生分別無埶無妄本自圓成維摩經云若於
佛法出家有所分別為不如法)。】
「　忘心終未是」

【(情昧本末不欲忘心心不思惟
自證實際維摩經云此比丘久發大乘心中忘此意)。】
「　不著妄情言」

【(虛妄
情計名言是有了妄本空即是不著中邊論云虛妄分別有於此二都無)。】
「　福善天懽喜」

【(妄執既無自然𢍆理不起福報善入無為非偶人天而生懽喜法華經云得所
未曾有心懷大懽喜)。】

「　習性非言定」

【(習性未斷故惱相纏不究本原熏習所染唯識論云為不定性
獨覺聲聞)。】
「　真空不可思」

【(真實無相空離妄執心緣罔及尋思路絕宣說
不能名言道斷維摩經云有解脫名不可思議)。】
「　經文說不盡」

【(經文言說分限
有偏理徧周圓故說不盡維摩經云若廣說者窮刧不盡)。】
「　頓悟暫時疑」


【(若能頓覺即心是佛疑心覺然即便除遣圓覺經云唯除頓覺人并法不隨順)。】

「　除疑為舉唱」

【(疑謂猶豫得聞深法信順趣向疑悔即除法華經云聞如
是法音疑悔悉巳除)。】
「　動靜十方知」

【(真心常照周徧十方所有動靜無不皆知
楞嚴經云譬如人靜居十方俱擊鼓十處一時聞此則圓真實)。】
「　從今兼亘古」

【(從今法會通達往古迷真妄有終無解脫圓覺經云若諸眾生本不修行令妄想心
云何解脫)。】
「　悟來一剎時」

【(忽然洞達萬法皆空一念之頃便登正覺華嚴經云
無量無數劫解之即一念)。】

「　想情何是物」

【(妄想情計我人之相萬法皆擁執為何物唯識論云由彼
彼徧計徧計種種物)。】
「　妙行不相疑」

【(深修善法無相妙行志心進趣不得
生疑楞嚴經云我今巳悟成佛法門是中修行得無疑惑)。】
「　有病來求藥」


【(三障煩惱發業招感生滅苦迫身心欲差此病湏求法藥法華經云懽喜問訊求索治病)。】

「　如來示法醫」

【(果海如來說三藏法誨示有情應病與藥維摩經云為大
醫王善療眾病)。】

「　意定法何為」

【(意常湛然寂靜分眀動念散亂安法何為維摩經云無亂
是菩提常自靜故)。】
「　真心存道理」

【(真心實行審察至道修習眾善順向
正理起信論云一者直心正念真如法故)。】
「　因從是本根」

【(因依空性本來
之理出生眾法內身外器楞嚴經云有漏微塵國皆徙空所生)。】
「　欲界詮源止」

【(由欲而生名為欲界源謂法本息慮稱止了達定乱空性一如名詮湏止維摩經云
在欲而行禪希有亦女是)。】

「　譬猶慧日照」

【(謂佛智慧三覺圓眀光極無際徧照法界喻如杲日昇天
朗其萬像華嚴經云慧日照十方能除幽闇處)。】
「　於法無親踈」

【(覺性平等於親
踈境無有憎愛金剛經頌云法中無彼此理上豈親踈)。】
「　通透真如理」

【(謂通
透法界真實理事楞伽經云體常不變目為真如所為心性常無念故名為不變無真妄
故名曰真如)。】
「　經音一梵書」

【(修多羅教如標月指故以標月之指喻於言教
謂見月湏籍其指悟心湏假其教證理豈在言詮)。】

「　喻若恒沙水」

【(起世經中說有恒河金沙混流沙細如麵內有金沙以喻真性
表於貪愛河中有其菩提妙果)。】
「　清心溺濁渠」

【(圓覺經云雖現塵勞心恒
清淨現染之中而不染也如良王投泥王性自淨)。】
「　解理如冰釋」

【(悟解真理
如釋春冰水喻真性水喻妄想解屬智慧所以心迷執我假悟心銷情執俱盡照體獨立
圓覺經云如湯銷冰無別有冰)。】
「　一貫道虛無」

【(道體無邊廓周沙界沖虛
真境妙有玄樞肈論云大包天地細入無間謂之一貫也)。】

「　圓證通無塞」

【(楞嚴經云十方俱擊皷十處一時間此即圓通真實圓者滿足
證謂所證即真理也故以圓通妙觀寂照虛空理事俱融慧門無壅)。】
「　真同色相俱」

【(大般若經云真即真空是其真諦色相即俗諦真俗二諦不即不離即是俱也)。】
「　更無出入路」

【(凡情未悟潤惑循環真智湛然實無往復故維摩經云不出不入一
切言語道斷)。】
「　寂見法王都」

【(如來正智能斷諸惑妙出世間所依真境
故金剛經頌云如能雖諸相定入法王家)。】

「　不悟生煩惱」

【(十地論云謂眾生本來未曾覺悟故生煩惱隨迷悟之緣造業
受報遂名眾生修道證真遂名諸佛)。】
「　真如無比擬」

【(真謂真實顯非虛妄如謂
如常表無變易有大方便智除滅無眀有不思議種種之用故唯識論云非諸世間喻所
喻故)。】
「　智情若有差」

【(密嚴經云眾生若有迷惑顛倒則有差別之義心既
無差同一覺故)。】
「　窮劫常存矣」

【(謂真淨心源應用塵沙盡未來際常住法
界感而即通故云常存也)。】

「　滿足多從願」

【(法華經云我本立誓願欲令一切眾如我等無異故以諸佛因
地湏發四心依此願修方成正覺)。】
「　敷揚極太虛」

【(華嚴經云剎說眾生說十
方三世一時說又云一切國土中恒轉如是輪故以至理敷揚量等大虛)。】
「　亦無關鍵閇」

【(法華經云故佛開示皆令悟入佛之知見真實妙門無有關鍵)。】
「　何不證空如」

【(智度論云但與相應煩惱自無所有無所有處即顯空如)。】

「　功滿行空虛」

【(功謂功德行謂行業徧滿空虛周圓無際寶積經云不思議業
用徧一切處隨眾生見聞利益)。】
「　中心白􃚫舒」

【(寶性論云但以中心不住一切
無執無著覺諸相空心自無念念起即覺覺之即無故以修行妙門唯自慘舒)。】
「　無情能解脫」

【(無情者即無為真解脫之性離縛義也淨名經云解脫相者則諸法也謂
名生於法法生於名名既解脫諸法同解脫)。】
「　終不鎮常愚」

【(瑜伽論云覺知
前念起𢙣能止後念令其不起覺察妄念終不常愚)。】

「　德量天然性」

【(德量無邊皆同一法楞伽經云謂此真實常如甚性故曰天然
也)。】
「　大施恩惠敷」

【(有大恩惠普濟無遺敷祐四生垂休億劫故寶性論云隨所示
現利樂有情)。】
「　不能歸正道」

【(華嚴經云不能了自心云何知正道彼由顛倒
慧增長一切𢙣故以悟了方知正道)。】
「　聖教離凡夫」

【(謂佛言教能令眾生遠離
諸惑故對法論云依教起行違甚深理精進長時不滯二邊證大聖果)。】

「　論識卒無休」

【(論者言論識謂心識謂有無窮之義故曰無休唯識論云一切
諸法唯依妄識而有差別之義若離妄識則與覺慧相應)。】
「　迷情流似水」

【(蓋由
迷自法身執此四大為我所以種種造業長溺愛流故金剛經頌云若到波羅岸入理出
迷情)。】
「　覺他不妄時」

【(楞嚴經云自覺巳圓能覺他者願度一切末世眾生故以
除滅妄緣成聖性故)。】
「　真境靈臺是」

【(般若論云真境者即真諦也是般若
所緣之境靈臺即是智也能了其惑性)。】

「　利樂人天法」

【(謂佛演說妙法利樂人天令得菩提皆成種智故維摩經云以
斯妙法濟群生一受不退常寂然)。】
「　宗門作楷摸」

【(宗門者圓頓一乘之教楷
摸邪正入聖津梁直示圓成俱為要妙法華經云如三世諸佛說法之儀式)。】
「　若能廻向智」

【(寶積經云恒以善心如是廻向為令一切眾生成就㝡勝證無上道)。】
「　慈海道無踰」

【(興慈進道積德累功如海無窮更無過越故華嚴經云廣集眾善猶
如大海為眾善所依之處)。】

「　益眾他緣利」

【(謂利他妙行益眾良緣開示遂徒令歸正路故智度論云
智慧自在常為利益一切眾生而修善法)。】
「　三千行不麤」

【(虛心泯相行願不麤
密用潛興威儀微細故楞嚴經云乃至三千威儀八万微細身心寂滅)。】
「　妙門終自有」

【(密嚴經云妙觀門中無思念慮任運成事終自圓明本來妙有)。】
「　解者越毗盧」

【(毗盧者此云徧寂即法身也妙智現前方成正覺妄心無處即越毗盧故華嚴
經云毗盧遮郍佛願力周法界)。】

「　癡心不可見」

【(癡心者謂於理事迷闇為性寶積經云癡從分別生亦非有癡
性與佛性平等無差別不了癡迷惑故云不可見)。】
「　舉止自相拘」

【(身心動靜
妄執自他故成拘礙我空法寂何所不通般若論云泊然永寂靡執靡拘)。】
「　多為迷塵障」

【(為迷妄想執取繫著塵障淨心未能開悟圓覺經云皆是六塵妄想緣氣)。】
「　菩提道法孤」

【(智度論云菩提者此云覺義法為淨妙道曰真空假因果以圓成證
菩提之極品斯之謂欺)。】

「　悉說甚深法」

【(華嚴經云如是一切法皆悉甚深又云諸佛無有法佛於
何有說但隨其自心謂說如是法)。】
「　因中妙相起」

【(仁王經云十住菩薩謂地
前因位而現八相成道即是因中起諸妙相)。】
「　身空無舍宅」

【(舍宅者即五廕
也身空者維摩經云四大合故假名為身四大無主身亦無我故云空也又華嚴經云是
不著一切窟宅者之所住處)。】
「　解即心聞喜」

【(寶積經云悟解如是㝡上法門
如實不顛倒希有自在法能生歡喜心)。】

「　顯法無高下」

【(謂諸法本來亦無彼此常自相寂無所動轉維摩經云法無高
下法常住不動)。】
「　真空性本如」

【(智度論云以顯法體空無虛妄淨妙滿足常如
其性般若頌云始終無變異性相本來如)。】
「　眾生無處問」

【(塵經未出寶藏猶埋
秖由迷自真心所以無處問覓楞嚴經云勝淨妙明不從人得)。】
「　波底隱靈
珠」

【(識浪波中心珠自隱情塵障裏覺性常存華嚴經云譬如大海有無量寶珠)。】

「　攝義歸真海」

【(所有無量義攝歸則唯是一法一法之外更無可得起信
論云無量功德藏法性真如海)。】
「　縱橫理不拘」

【(百法䟽云能緣智寂所緣境空
理事不拘縱橫無礙)。】
「　能眀一切法」

【(華嚴經云能解身如實眀達一切法知法
悉虛妄其心無所染世間所有法一切悉虛妄)。】
「　諦信自懸殊」

【(諦謂審諦
信乃誠信了真諦之法本性空寂俗諦之法似有即空真俗之法信自懸殊華嚴經云諦
了是身者於法無所著)。】

「　受想多無定」

【(受想二法和合為義緣就即生緣散即滅生滅之間故云無定
大般若經云受想行識亦復如是)。】
「　眀人智却愚」

【(謂慧解俱勝智斷愚癡故
名明人肈論云悟其所由則智心自眀智心既眀則道心自成又云眀達正理無所分別
故嘆以為愚)。】
「　燒金兼鍊礦」

【(礦喻煩惱金喻覺性鍊出潔淨即有晶光密嚴
經云碎末於金礦礦中不見金智者巧鎔鍊真金方乃顯)。】
「　大匠顯真如」


【(大匠者即大智慧也又密嚴經云能除垢染以顯真如)。】

「　住則證他因」

【(謂修證地位他因自果於其相中而智慧不住不著華嚴經云
住於無所住普徧而不動我觀一切法皆悉得明了)。】
「　根源佛種子」

【(唯識論云
本性住種性習所成性謂持佛種性得妙法身心住菩提集眾福田華嚴亦云為不斷如
來種性故)。】
「　懷疑障自生」

【(疑者於諸諦理猶豫為性疑自不能入理起信
論云以不達一法界故障礙正知見故)。】
「　邪妄無真理」

【(真理本有迷之謂無
邪妄本空執之為有圓覺經云由妄執故以無真理)。】

「　化土現閻浮」

【(國土淨穢隨眾生之所冝美𢙣自彼所見異故變現之土乃名
化土法華䟽云三變土田八方嚴淨)。】
「　真心地上鋪」

【(心冥覺性識智無生身土
俱真染淨俱泯維摩經云依佛智慧則能見在佛土清淨隨其心淨則佛土淨)。】
「　不逢
一物是」

【(虛空之性清淨無物迷時執有妄虛乃無佛藏經云一切法空無毫末相)。】

「　障礙是情娛」

【(由妄念故有其障礙若無妄念亦絕情娛圓覺經云一切
障礙終成覺性)。】

「　俗態何分別」

【(謂世俗諦中何分真妄之法思益經云眾生行世間而不分別
世間菩薩行世間明了世間相)。】
「　含生滯役途」

【(愚惑之性業役迷途起
滅妄心終成勞役千營万計念念不停圓覺經云若復有人勞慮永斷絕求作之心)。】
「　若能知本末」

【(我體元無妄想為有四生九類無不皆然法句經云諸法從本來寂
滅無所動)。】
「　巧智也成愚」

【(本性離言非相可得巧智分別於理成愚楞伽經云
方便善巧令諸眾生無所分別)。】

「　報願無休日」

【(諸佛因地之時必發度生之願承此報願所生之處更不退轉
華嚴經云如是等大願無量無邊際如彼無盡期我願亦復然所以無休日)。】
「　翻成執妄拘」

【(覺心本淨悟即皆同若起妄緣翻成拘執圓覺經云由妄執故妄見生滅)。】

「　自家真窟宅」

【(不了夢身由迷執我真空舍宅湏認自居維摩經云畢究
空寂舍故以真為住處)。】
「　却為別人居」

【(如來藏中功德之寶念念衰耗為此
客塵侵擾佛頂經云由汝心中五陰主人主人若迷客得其便)。】

「　慈海妙中深」

【(因中修行即四無量以為本慈能與樂見海義之㝡深華嚴經
云慈海深無量)。】
「　伹除人彼此」

【(不立纖毫豈存彼此我人如在万象紛然歧路
千差途非一貫金剛經云無我相無人相)。】
「　斷疑本所為」

【(疑為分別不斷
者無決證之功智者頓明淨慧有成真之理佛頂經云蒙佛開示慧覺圓通得無疑惑)。】

「　豈在巧經紀」

【(敦信淳和與定相應巧慮經營轉乖至道法華經云常修質直行)。】

「　應供垂方便」

【(應供者佛十号中堪為福田号受三界眾生四事供獻也法華
經云若人有福曾供養佛)。】
「　逍遙萬慮除」

【(六通自在万法逍遙唯識論云
妙觀察智現在前時後得智中一剎郍湏徧十方界不起思慮)。】
「　曉昬塵不染」


【(本來真性清淨一如眾聖悟真一塵不染寶積經云法性摩𡰱珠影像不能染)。】
「　無法亦鋪舒」

【(真空無體妙用圓通在有情界即名佛性若在無情但名法性涅槃經云
無垢真如徧一切處)。】

「　成佛非求證」

【(佛與眾生非求非證誰信眾生成佛唯知佛度眾生金剛經云
實無眾生而可度者)。】
「　因果無有餘」

【(二乘菩薩因果俱修頓時則万行齊圓悟
了則二空皆寂金剛經云我皆令入無餘涅槃)。】
「　津梁都不搆」

【(不趣天堂
不懼地獄我獲法寶豈搆津梁金剛經云如筏喻者法尚應捨何况非法)。】
「　眀淨達清虛」

【(清淨妙智二法皆空道澈清虛理通玄城金光眀經云慧光無垢照徹清淨)。】

「　就分有迷執」

【(凡夫二見強生迷執為起無眀翻成分叚於菩提道尚有質礙
轉增染著三界往還緣起經云十因二果轉轉無窮)。】
「　靈臺走萬途」

【(未達
本真妄生馳逐靈源不動跋涉万途迷則妄計千差悟則本來一體金剛經云皆以無為
法而有差別)。】
「　藏真在處有」

【(上至十方諸佛下及法界眾生情與無情
咸韜真性有殊果位圓滿妙因涅槃經云四河歸海咸沒本名)。】
「　却被𢙣緣驅」


【(妄緣易染惑亂真源能達妙明執染自寂煩惱覆弊生死無窮)。】

「　悲力湛無邊」

【(悲能拔苦慈能與樂是一切佛慈悲喜捨任運救濟四生對法
論云拔眾生出生死泥)。】
「　勿將非動止」

【(諸佛妙行非動非止㽵嚴方德化論
群迷能攝有情至菩提岸維摩經云佛以一音演說法眾生隨類各得解)。】
「　百川納海中」

【(一真徧一切法法味恬然一海納百川川流不別菩提本寂涅槃本空如來真
心無不惣攝法華經云眾流之中海為第一)。】
「　得達真如理」

【(無漏真智
實證菩提至理湛然圓通無礙唯識論云一得永得盡未來際)。】

「　觀自在於識」

【(不觀即觀妙能觀察唯識非識真識現前無理不通於法自在
經云觀自在菩薩行深般若時)。】
「　無情善有餘」

【(三界唯心万法唯識求心
逐識不悟通流非識非心煩躋聖道華嚴經云我因善業常值諸佛)。】
「　莫將煩惱網」

【(唯有煩惱能障菩提若悟菩提本從煩惱眾生疑網甚若恒沙諸佛一真逈超
三界瑜伽論云以智慧刀割煩惱網)。】
「　籠罩有情魚」

【(不出三界常處樊籠
執著有情如魚被籠百法論云四流汩沒如魚在水)。】

「　見利何因緣」

【(五見推求於利何見三界不寂為著因緣逐利生心失菩提道
法華經云深入諸邪見以苦欲捨苦)。】
「　非心即是愚」

【(三乘正法乃入聖流外道
邪宗逐輪廻轉非求出離自息狂迷智度論云深著無明闇慧眼永不生)。】
「　義空何處覓」

【(一宣妙義諸法皆空以智識尋求了無所得以妙淨開發三昧現前圓覺
經云求大乘者速得開悟)。】
「　智慧可能除」

【(煩惱所緾昬迷重障若眀智慧
見道真源三界煩冤一切斷滅維摩經云以智慧攝愚癡)。】

「　有意因何用」

【(有漏意識與五十一心所相應造善作𢙣佛則不然中含
妙有意極無邊用無不周善無不徧瑜伽論云因轉第六意成妙觀察智)。】
「　無心智始開」

【(万法皆空無心合道無漏本智豈在卷舒唯識論云妙平二智現在前時)。】
「　佛行方便力」

【(佛為教主暜化人天開八萬之法門設三車之方便會權歸實開悟
三根法華經云我有方便力開示三乘法)。】
「　降法眾魔摧」

【(非相成道絕跡
降魔號三界法王摧六天外道維摩經云降伏魔怨制諸外道)。】

「　性法本來無」

【(性法清淨量含太虛即今巳無於昔何有達本來相寂然無事
法華經云大聖轉法輪顯示諸法相)。】
「　達之論聖語」

【(說法假言言忘理見聖聖
垂語法法喻空證會圓眀即達佛語涅槃經云譬如日出時眾像皆能了)。】
「　先求始末心」

【(三乘入道皆湏真淨信心信為入法初基遠得菩提大果法華經云若有聞法
者無一不成佛)。】
「　清淨何諸慮」

【(清淨妙眀息諸緣慮悟佛真性善證菩提
我本無心不生一念維摩經云以善方便智隨意皆能現)。】

「　情中眀顯晦」

【(情與無情咸歸了義眀暗之理性亦如然如室內燈光暗
相自遣金剛經云如人入暗則無所見)。】
「　正法不迃廻」

【(三乘聖道猶如坦途
遊履之人直至菩提之位法華經云汝等去來寶處在近)。】
「　器量誰人障」


【(器量淺劣去道漸遙自性昬迷誰為障礙自蔽真性乃入輪廻金光明經云凡夫愚行無
知闇覆)。】
「　能心絕念來」

【(能者悟達之人心者了解之識身中佛性萬類皆同
悟即妄緣絕諸戲論金光明經云觀法性空是無上智)。】

「　喜法人能用」

【(大乘妙旨諸佛宣揚慈雨霑濡草木皆潤四眾間法人天悉利
唯斯法喜妙用無窮法華經云為是眾生故而起大悲心)。】
「　無心覺路開」


【(無心無相覺道坦然有相有心無明障礙能開真域唯我世尊瑜伽論云又無性法非有
為法)。】
「　捨非情得所」

【(難捨能捨興慈運悲情與非情但無所執利及非利悉不
斷常金光明經云一切眾生性相亦空)。】
「　凡聖有何猜」

【(凡聖同途誰生分別
於法無障豈涉猜疑法華經云我等不知真是佛子)。】

「　勢力心如火」

【(無眀力大甚於猛火若不息念妄想熾然圓覺經云皆以智意
覺了達於無眀)。】
「　貪癡買得來」

【(煩惱冤賊不求自生𢙣緣妄想似同買來
唯恣貪癡不經聖道金光明經云渴愛所逼造作眾𢙣)。】
「　本源能不動」


【(本源即湛然妙理劫劫修持本智證時不動不搖徧周法界圓覺經云覺性如虛空平等
不動轉)。】
「　蓮花脚下開」

【(蓮花妙淨生自淤泥可類一真出於煩惱况佛
降生時蓮花承足維摩經云譬如高原陸地不生蓮花)。】

「　相染自多疑」

【(相即有漏八識所緣染境不了三性妄執生貪嗔心於法生疑
惑瑜伽論云疑唯分別入見便除)。】
「　非論我與汝」

【(於法生疑去道逾遠為有
我執與汝不殊若悟菩提断諸顛倒瑜伽論云世間無决定顛倒執為我)。】
「　獨行緣
覺心」

【(一法現前萬緣都泯獨行獨步法相周圓唯真覺心不可尋究寶積經云無師
悟道出無佛世)。】
「　始見真心侶」

【(於法無心詐為伴侶提宗善喻真見顯然維摩
經云諸度法等侶四攝為妓女)。】

「　性喻菩提樹」

【(一真法界情與無情悉皆徧有覺性敷榮真為道樹三世
諸佛真性湛然維摩經云無漏法林樹)。】
「　萌心葉不開」

【(一切眾生皆具真性
無眀障礙不達妙眀眹兆不彰心韜識內靈悟閇塞無以發萌華嚴經云菩提心者如樹
生芽)。】
「　𦖟眀智慧種」

【(大乘根器具佛智慧不運聦眀成佛種子涅槃經云利智
􂜗疾聞則能解)。】
「　容易豈教栽」

【(如來秘法普極無邊不假義培道芽增長
法華經云不覺內衣裏有無價寶珠)。】

「　捨意都無礙」

【(無礙聖智廓徹諸空妄念不生自入真觀華嚴經云若入是經
即入法性)。】
「　妙音響似雷」

【(一音微妙普及群生眹兆未形如雷響應金光明經
云佛以微妙音演說無量法)。】
「　聽之無眹兆」

【(無形無相視聽俱寂菩薩真觀
本智內融維摩經云法不可見聞覺知)。】
「　盡想定中來」

【(無為至理非名言所
詮實相真如混機契會大集經云以定慧力滿足諸法)。】

「　修善因從得」

【(唯十善因能出三界非從證悟自得圓通金光明經云遠
離十𢙣而修十善)。】
「　福田在處開」

【(無相福田於法不盡隨機應用妙慧㽵嚴
維摩經云諸供養中法供養㝡)。】
「　本由終是果」

【(菩薩因地本未相應為證真如
超因離果唯識論云若時於所緣智都無所得)。】
「　眀去暗中來」

【(聖人行願自利
兼他動靜一源眀暗必異眀來暗謝暗隱眀通維摩經云譬如一燈燃百千燈暝者皆眀
明終不盡)。】

「　心想豈能真」

【(心即了別前境想乃泯絕名言有情則妄搆萬端未達真諦涅
槃經云六七無漏智方了依也幻)。】
「　多方求法雨」

【(多方勸勤修行也為如來
使開悟愚迷三慧聞熏如雨滋稼穡法華經云以一味雨潤於人華)。】
「　勿隨業障門」

【(大乘之人遠取佛果勿順三障惑業之門法華經云莫得樂住三界火宅勿貪
麤弊色聲香味觸也)。】
「　我說經中語」

【(我說即佛語也依經信受依教修行寶積
經云我說是經汝等奉持)。】

「　道力巨天地」

【(佛本後智斷障證真不可屈伏名為道力無漏聖智出過三界
包容天地寶積經云諸佛三昧力一塵含法界)。】
「　因緣去却廻」

【(因緣之法皆属
有為心法四緣生色法二緣起有漏因果去而却迴百緣經云因緣會遇時果報還自受)。】

「　能眀清淨理」

【(二空真性本來清淨大小乘人分滿證會永出輪廻圓覺經云
於諸性相無離真覺)。】
「　往事亦還來」

【(因中理事三慧修習熏識中無漏現
行本行經云我今所證與昔體同)。】

「　福嚮前生種」

【(善脩福慧不著因果三世諸佛以法財布施以妙用化人
永息輪迴自明正見大集經云若人信心施感無量劫果)。】
「　幽眀聽法雷」

【(世間
雷震百卉抽萌佛出雷音道芽齊長幽暗𦗟韻遠近皆同維摩經云其所講說乃如雷震)。】

「　但能隨日用」

【(修行凡與聖混俗同塵常行利物之心妙入菩提之道眾生迷
暗日用不知智度論云隨順世間事不逆於佛智)。】
「　四敘暗相催」

【(唯佛聖智
任變寒暄萬法圓成一真不動瑜伽論云四相遷流念念生滅)。】

「　業緣皆影表」

【(凡夫善惡之業仗因託緣無明愛取發潤煩惱如影隨形
果報表示維摩經云是身如影隨業緣現)。】
「　報應法王咍」

【(報應者行因感果有
漏緣起三界循環未斷輪轉佛興悲感為眾生無智慧故大集經云欲示宿因先現微笑)。】

「　妄想成如夢」

【(一切妄想從顛倒生種種搆畫而無有實如夢所見維摩
經云是身如夢為虛妄見)。】
「　智者寸心開」

【(五乘見道本後智生一𠛴郍間斷三
界惑心開意解名真聖人唯識論云初獲聖性具證二空)。】

「　識見是真空」

【(有漏之識不見真如菩薩三慧聞熏初地本智親證真空
唯識論云離二取相故尒時住唯識)。】
「　無燈熖不炬」

【(燈喻於法焰喻於性燈以
光光相照法以慧慧相通不炬之明如何寂照大集經云譬如闇中寶無燈不能見)。】
「　冝依善種時」

【(不依善惡不種福田真一之源非三非二智度論云一燈照佛
當得菩提)。】
「　妄想無尋處」

【(六識昬迷無明顛倒不求自至強遣還來妄想
所緣如何消息唯佛智見普照大千圓覺經云虛妄分別猶如陽熖)。】
御製秘藏詮卷第四

乙已歲高麗國大藏都監奉
𠡠雕造

御製秘藏詮卷第五　　　　　　　車

「　違道如山積」

【(違者背義道者聖道謂染習煩惱相因生起諸業煩惱積
集如山故云如山積也)。】
「　迷情去復來」

【(諸有情類躭迷五欲愛取潤緣
生死往來巡環不絕法華經云相續苦不断)。】
「　貪財無布施」

【(貪吝財寶不起
施心既闕行檀永墮貧苦法華經云見六道眾生貧窮無福慧)。】
「　罪即犯靈臺」

【(靈臺者心識之異名犯者違犯之義為諸眾生無始巳來起惑造罪損壞淨心
故犯靈臺花嚴經云清淨無垢智無壞)。】

「　順則菩提行」

【(隨順眾生是菩提行不居淨土處此穢方隨逐凢夫恩深
難報本行經云自兜率天來降閻浮)。】
「　慈悲道眼開」

【(常開道眼指喻群生
興慈運悲三界𢪺苦寶篋經云如來雖離三界救於三界)。】
「　眾生業力重」


【(如來大悲不捨有情罪業障閇自不見佛淨名經云眾生罪故不見如來)。】
「　損益自心裁」

【(眾生造業受諸苦惱則為損也依佛言教起行修因當證樂果則為
益也華嚴經云應觀法界性一切唯心造)。】

「　知真不起妄」

【(既生真智不起妄心如日出時昬蒙自遣淨名經云日光
出時不与𡨋合)。】
「　魔眾可哀哉」

【(梵音魔羅此云殺者能断惠命不達一真
並為魔眾汩沒苦海甚可哀哉淨名經云一切天魔外道皆吾弟子)。】
「　世界光明裏」

【(如來放光照東方万八千世界俱在光明之內法華經云佛放眉間光現
諸希有事)。】
「　天花七寶臺」

【(世尊說法天雨四花散於寶座法華經云天雨
曼陁華)。】

「　情悟脫迷津」

【(有情悟解乃出迷津永離漂沉證於常樂唯識論云
常自受用廣大法樂)。】
「　祖宗何伴侶」

【(達祖宗體煩惱不拘理本出纏何分
伴侶大莊嚴經云離諸攀緣無所行處)。】
「　真心妄不同」

【(真智朗然妄心迷昧
明暗自別真妄不同金剛頌云有心俱是妄無相乃為真)。】
「　求百還千與」


【(初求小果入於化城但證生空真理㱕一一則一切何止大千證道謌云一法徧含一切
法也)。】

「　疑惑失真趣」

【(不断盖纏失於真趣疑惑未遣理事難明楞嚴經云而不
自覺枉入諸趣)。】
「　分明聖慧開」

【(煩惱若盡理體分明聖惠開時昬迷䪺遣
金剛頌云慧燈如朗日)。】
「　一音從法界」

【(法音一震沙界普聞機性雖殊
深淺獲益既蒙大利永出迷津依法奉行必登彼岸法華經云隨上中下各有所受)。】
「　龍象影中來」

【(放光召眾來佛影中學法求真如大龍象楞嚴經云在佛影中
應令暫顯又云學佛法者如大龍象)。】

「　興心詮像教」

【(欲修萬行先要興心詮顯一乘湏依像教法華經云我以
種種方便廣演言教)。】
「　佛理卒難裁」

【(佛根本智自內所證真如理體離相
湛然聖智群情經劫難測伽耶山頂經云不可憶念離攀緣故)。】
「　萬卷真如旨」

【(萬卷經文為真如奧旨一乘秘典乃凢聖同㱕法華經云若不信此法無有是處)。】

「　冥然性相開」

【(理體𡨋然了達在於真智分明性相開顯藉於教文法華
經云種種性相義開闡一乘法)。】

「　念徹無窮義」

【(無窮義海難究其源一念了空俱無實體精舍經云義者
無體也)。】
「　玄関秘不開」

【(玄関幽遠秘密不開心莫能緣智不可側法華
經云深固幽遠無人能到)。】
「　一真非鏁鑰」

【(常樂一門非関鏁鑰真空本性
豈染塵勞光明藏經云於真俗門洞達無礙故)。】
「　萬法眼前來」

【(朗日當空
冥暗自謝眼前觀境色相分明如起本智四事俱捨二空齊證萬德河沙諸功德法悉圓
證故唯識論云如大圓照現眾色像)。】

「　欲性本來差」

【(眾生情欲本自不同因果差殊名異生性法華經云若生
天上及在人間)。】
「　冬寒如夏暑」

【(日月運行陰陽所變妄境則暑寒逈異達
真則俱是一如六英經云譬如雲風雷電和會作雨離緣無體故)。】
「　迷途不是緣」

【(若言冬夏無體四時不實聖智可以了知迷情不能緣慮法華經云疑惑
不能了)。】
「　報應非言語」

【(天地功深育群生而絕望真如湛寂含万法以
無言文殊問菩提心經云無覺無知亦無所得故)。】

「　恒式持金偈」

【(三慧熏修以聞為首恒持金偈聖種轉增金剛頌云熏成
無漏種方号不思議)。】
「　真風入座來」

【(奉持真教眾聖加威必感花雨晴空
香風入座法華經云香風吹萎花更雨新好者)。】
「　玄機娛自解」

【(玄微機要
契合一乘悟解法門自心娛樂法華經云心懷大歡喜)。】
「　理性洞然開」


【(依教開悟洞達真空万法一如湛然清淨法華經云開佛知見使得清淨故)。】

「　習善保康哉」

【(修習善道種植良因遠離百殃必保康奉法華經云現世
安隱後生善處)。】
「　迷徒甚可哀」

【(迷徒不悟妄執六塵火灾煎煩甚可哀慜
法華經云我為眾生之父應拔其苦難)。】
「　慈光燭法界」

【(如來妙定慈光
不絕照燭身土恒徧法界無量壽經云放無量光照十方國)。】
「　七寶湧樓臺」

【(報佛國中不見穢境七寶樓臺㽵嚴間餝法華經云七寶臺觀充滿其中)。】

「　除濁歸清世」

【(欲歸清世濁染湏除離眾冤煩永居淨域法華經云我淨
土不毀天人常充滿)。】
「　業隨䧟刼摧」

【(造業有情自生摧壞隨䧟三刼難免
焚漂法華經云眾生見刼盡大火所燒時)。】
「　琉璃光瑩淨」

【(報土之中琉璃
為地光明瑩淨佛常住世法華經云如淨琉璃中內現真金像)。】
「　勿染六塵埃」

【(六塵者謂色聲香味觸法六境能坌污眾生身中功德名為六塵起智断除即不染
塵埃法華經云汝等勿貪麤弊色聲香味觸法)。】

「　求慧入幽微」

【(先求智慧諦察善因趣入幽微當祈解脫菩提心經云求
方便慧為本)。】
「　疑緣多執處」

【(疑若未除諸惑不息妄情多執三界為緣
法華經云眾生處處着引之令得出)。】
「　慈悲四眾間」

【(常於四眾諸有情類
起慈悲心饒益救拔淨名經云饒益眾生是菩薩行)。】
「　何用經營取」

【(但行
利樂普濟群生何用經營別生求趣淨名經云菩提者不可以身得不可以心得)。】

「　想絕是非跡」

【(窮情極思想絕是非断煩惱之稠林去我人之蹤跡法華經云
不說他人好𢙣長短)。】
「　輪迴妙相開」

【(自然輪廻永息妙相開通一真之理
體分明六趣之業緣䪺謝文殊問經云開於正路離諸𢙣業)。】
「　眾生迷不見」

【(眾生迷執妄失宗源悞入邪山不求出離法華經云深著虛妄法堅受不可捨)。】
「　終日路獃獃」

【(獃獃者癡愚不明之狀謂諸眾生無量刼來終日晝夜於三界路上
愚癡蔽心不明本性楞嚴經云雖終日行而不自覺)。】

「　𥙿態多昬翳」

【(世俗情態多是昬蒙染翳淨心不能明顯法華經云以貪
愛自蔽育𡨋無所見)。】
「　亦能障法身」

【(煩惱障礙妙用難分不唯癡暗自迷
亦覆法身真性華嚴經云離顛倒見知如實理)。】
「　光明照八極」

【(神光洞照黑暗
皆除八極俱明群生獲益淨名經云或有光明而為佛事)。】
「　物象盡成真」


【(湛然本性悟時而物象皆真惑遣理彰了達而色空無異華嚴經云知一切法皆無分別)。】

「　諦信成三寶」

【(如來成道佛寶也初度陳如僧寶轉正法輪是法寶志意
信受定出迷津淨名經云三寶於是現世間)。】
「　冝依作道隣」

【(諦信三寶
冝作道隣捨妄趣真俱登彼岸華嚴經云具足功德成佛道)。】
「　梵天興教日」

【(佛具六德稱梵謂自在熾盛端嚴名稱吉祥尊貴普覆一切名天興教破暗如日法
華經云慧日大聖尊久乃說是法)。】
「　覺樹鎮長春」

【(覺樹道成如春煦育
長刼化利覆廕群生華嚴經云或於樹王下自然成正覺)。】

「　願為十方說」

【(佛有大願為度眾生化利十方廣宣正法法華經云無數
方便力演說諸法相)。】
「　論千及萬與」

【(聖居無垢明門高啟於一千滌眾塵
機教海湏揚於八萬法華經云以萬億方便隨冝而說法)。】
「　日烏將月兔」


【(日烏晝照明徧四洲月兔夜輝光生八趣法華經云普明照世間)。】
「　照破無眀處」

【(兩曜騰輝破世間之黑闇慧燈明朗照煩惱之昬衢法華經云大光普照
徧滿十方)。】

「　語默皆為道」

【(九有言說皆𢍆真空泯相離言俱為妙道仁王經云通達
此無二真入第一義)。】
「　忘機絕妄塵」

【(心機不起便絕妄塵去執除疑自獲
安樂解深密經云但自淨心妄塵不起)。】
「　有無依妙理」

【(我心執有迷情著空
有空不拘方依妙理唯識論云若離有空妙符中道)。】
「　誰作解空人」

【(空有
雙遣二障皆除更無緣慮之心方作解空之士仁王經云一切清淨悉皆是空)。】

「　言妄迷情障」

【(迷情內起外發妄言雖則心法無形但以語言表示攝論
云外發身語業表內心所思)。】
「　非空不是真」

【(唯空是真為萬法之所依
妄想皆虛乃徧計之所執文殊問經云無語言道是法皆空)。】
「　色心成相法」


【(色心緣生則有為事相攝相歸性乃俱是圓成楞嚴經云色心諸緣及心所使皆是妙明
真心所現)。】
「　根種離埃塵」

【(楞嚴經云一根既復源六根皆解脫本智從種
既生煩惱塵埃遠離)。】

「　純熟如來智」

【(精修萬行純熟眾生如來妙智自然圓滿菩提心經云緣
於眾生真智為本)。】
「　多聞似不聞」

【(悟解必假於多聞證理全無於視聽
楞嚴經云無聲号無聞非實聞無性)。】
「　無心即是道」

【(解脫之處無相無心
智與理𡨋即為真道楞嚴經云空所空滅無心之道)。】
「　象教紀經文」

【(佛垂
象教綱紀經文為塵刼之良䂓作三祇之刊定法華經云如三世諸佛說法之儀式我亦
復如是說無分別法)。】

「　安置断非心」

【(理本無言方便安立設三乘之權教断虛妄之非心攝論
云轉四諦法輪断三界虛妄)。】
「　垢塵流土宇」

【(惑業如土則能招因行五
蘊如宇則所感果體為五蘊身中煩惱塵垢流轉不絕瑜伽論云五蘊區宇惑業潤生)。】

「　但能日用真」

【(但能了達真性日用淨心當得無漏智生永断纏綿惑種
攝論云真無漏道能断隨眠也)。】
「　不必更疑慮」

【(依教起行断障除染必證
真常更何疑慮法華經云我聞是法音疑悔悉巳除)。】

「　和合歸真理」

【(心能融境即和合相事与神𢍆妙理歸真密嚴經云若了
所知無能知即非有)。】
「　緣流性自純」

【(真通自性但任緣流心既歸真不為
妄惑楞嚴經云歸源性無二)。】
「　菩提清淨境」

【(清淨覺智照物無方諸佛
眾生非一非異淨名經云一切眾生即菩提相)。】
「　經劫不生塵」

【(悟真之功
既顯出塵之量永存虛妄不生自𢍆斯旨祖師云本來無一物何處有塵埃)。】

「　迷背人難解」

【(性有迷背理本圓通我執堅牢故名難解圓覺經云使諸
眾生迷悶不入)。】
「　愛河彼岸津」

【(了煩惱即菩提悟無明即法性愛河自竭
彼岸通津涅槃經云若離於愛何憂何怖)。】
「　未嘗興一念」

【(於曠大劫值遇如來
真念纔興妄念永息大智度論云諸法入佛心中唯一寂靜三昧)。】
「　色相擬為隣」

【(悟即色是空非滅色見空故任為隣般若經云色無邊故般若無邊)。】

「　彼岸梁為搆」

【(能達彼岸巳搆津梁復念眾生沒溺苦海起大悲心設種
種法未渡与沒應用分明華嚴經云廣度一切猶如槗梁)。】
「　清波濁水津」


【(清波喻法性濁水喻煩惱愚者見二智者唯一華嚴義海云清水濁水波濕無殊)。】
「　非心為筏喻」

【(如來淨智名為非心能度眾生強名筏喻金剛經云如筏喻者
法尚應捨何况非法)。】
「　宿世有良因」

【(正信難立正法難聞得非久殖善根
獲勝妙利般若經云宿種善根惣持不忘)。】

「　樂道信非常」

【(樂道者謂心遊大道理𢍆非常體用昭彰非言象之所及
華嚴經云信是道元功德母故曰非常)。】
「　善心無猛虎」

【(達色見心何𢙣
不善強暴之緣頓息怖畏之境即忘金剛三昧經云善不善法從心化生)。】
「　受持不可思」

【(信解受持於法不昧妄緣俱捨心觀豁明若不然者於教何益華嚴經云如貧
子􂗆他寶自無半錢分)。】
「　枉用虛勞苦」

【(不興正見妄起邪心去道愈遙
徒言勞苦圓覺經云即知此生性自勞慮)。】

「　曩刧何迷障」

【(悲歎曩劫受報輪迴諸惑覆心不能了悟為迷所障何猶
覺知楞嚴經云迷晦無明也)。】
「　多成不解人」

【(於法迷惑不能解空眾生
妄業所纏世尊乃興悲歎楞嚴經云我信是人終不能解)。】
「　宗乘能了達」


【(佛之宗乘開發迷者一悟永悟了達上乘涅槃經云了了見佛性猶如文殊等)。】
「　三界好相親」

【(華嚴經云三界所有法唯是一心作既了一心之旨寧偱三界之輪
法華經云不如三界見於三界)。】

「　垢膩昬諸意」

【(不能離垢趣真為染無明妄意不悟本性向外馳求大乘
攝論云通達唯是意)。】
「　如何見法身」

【(如來法身隨機應現不能了悟全昧
真常華嚴經云譬如暗中寶非燈不能照佛法無人說雖慧不能了)。】
「　為開方便故」

【(開張大道直露玄機示方便門咸令悟解圓覺經云開發未悟)。】
「　此理卒難陳」

【(至理甚深法身玄邈非事非理於法難伸法華經云是法不可示
辤相寂滅)。】

「　抂用成顛倒」

【(依不了義生妄想心智用狂迷識量顛倒用名質礙不了
成疑莊嚴經云觀察不順理皆成愚顛倒)。】
「　將心更問天」

【(楞伽經云自覺
聖智令覺自心如何行人背真依妄傷彼非理故曰問天)。】
「　如來雖付囑」


【(如來法印印印相傳法不𢍆心心不𢍆法唯佛真法付囑當仁三昧經云我心如佛心佛
心如我心)。】
「　妙覺為誰傳」

【(以無上心合㝡勝諦誰能傳受妙覺流光肈論
云迷之則歷劫浪修悟之則當體凝寂)。】

「　戒說是經文」

【(警諸未信示在誠言楞嚴經云戒律但束身非身無所束
元非遍一切云何獲圓通般若經云不執淨戒)。】
「　十方逢信住」

【(戒體何窮
周徧凢聖無瑕光潔幽暗悉彰心地戒云戒如明日月)。】
「　誦持有善緣」


【(開遮在我禁制非他有大善緣稱理持誦心地戒云不誦戒者非佛種子)。】
「　人好相依附」

【(悟戒既非持犯達理本自圓通利物利生無規無矩梵網經云微塵菩薩眾由
是成正覺)。】

「　來去何時了」

【(三界迴環四生出歿汲井之輪曷喻擊石之火猶停華嚴
經云於三界內莫能自出)。】
「　菩提本不還」

【(菩提之性悟本還源一去
不還達真如理中論云菩提不來亦不去)。】
「　寧虧慈忍力」

【(諸聖顯教行大
慈忍途中受用於理寧違莊嚴經云無有微恨心加慈報於汝)。】
「　妙相得方閑」

【(妙相者非著相也本圓滿故於法自閑謂有心而入無心向有相而證無相涅槃經
云離一切相不可願求)。】

「　人本有根性」

【(一切眾生具佛真性含識智寂根性清虛起信論云無始
巳來本性具足)。】
「　真心即是緣」

【(以真心為能緣以實相為所緣能所和合
即見本有根性瑜伽論云心緣真如境聖道方能轉依故)。】
「　若明空實理」


【(非伹見空兼見不空不空不可得何况見於空中論云不見見無見是實見涅槃也)。】
「　達悟不遷延」

【(迷之則毫𨤲千里悟之則動靜一源肇論云聖遠乎􂳺體之則
神矣)。】

「　種種関經教」

【(一切萬法有為無為世出世間不離真際故曰種種関經
教法華經云皆順正法)。】
「　真機四不遷」

【(動靜交微孰變真機不為物遷
湛然常寂放光般若經云法無去來無動轉)。】
「　開通無阻滯」

【(眾生見物
流動聖人悟物不遷不遷之旨必藉開通大惣持經云以無着心為人演說)。】
「　方見法王㩲」

【(真機䪺顯物象非遷不有法王何由契悟般若經云一人出世多人
聚慶)。】

「　定極無邊方」

【(大定攝心十方咸默自他不隔彼此同歸華嚴經云定心
安隱住普運諸含識)。】
「　威光根信所」

【(端居大定寂照現前體用真玄昬暗
皆泯華嚴經云不動本處照十方佛日光明亦如是)。】
「　歸依大眾心」

【(自心
自佛他佛皆如歸依眾心凢聖一揆華嚴經云凢夫賢聖人平等無高下)。】
「　功德恒沙土」

【(悟本源性佛見自己光明功德通徧十方利益普周四眾華嚴經云
功德等無邊)。】

「　東土方興教」

【(言東土者以西天望此土也方興教法煥耀祇園奉貝多
文譯歸秘藏肈論云揚淳風以東扇)。】
「　如來一法傳」

【(過去七佛為世宗師以一
法而演化十方以一真而周布沙界大智度論云般若唯一法)。】
「　投林棲木鶴」

【(舉目全真觸途無妄即心即色一法圓融古聖云塵塵盡是本來人)。】
「　悟達理無偏」

【(情生智隔想變體殊迷悟混融邪正交雜顯一眾悟於理何偏圓覺經云
眾生國土同一法性)。】

「　西方極樂界」

【(極樂世界非止西方佛接迷情不論南北唯真實際法界
普周大乘攝論云清淨佛土一向安樂)。】
「　我佛智重宣」

【(如來聖智月印
青天萬水澄波無真不現如佛妙法一一親宣情与非情咸悉悟解法華經云除佛方便
說)。】
「　祖印相提挈」

【(祖祖相傳心心相𢍆當機諦當不落二邊華嚴經云
一念現故如印䪺成)。】
「　無心即受傳」

【(有情非實無心即真以心印心玄默
傳受楞伽經云佛語心為宗無門為法門)。】

「　賢聖本無障」

【(唯佛与佛非聖非賢本自無心如何有障障不能障心亦
無心言語道断心行處滅圓覺經云不即不離無縛無脫)。】
「　真純達智詮」

【(一源澄湛萬累俱融達智志筌純一無雜智度論云恬憺得一心觀知諸法實也)。】

「　求之則不現」

【(無心求心真心自現無情向道道本如然楞嚴經云悟一
神珠非從外求)。】
「　虛己却安禪」

【(內照無他見精明性動亦非動絕泯異端
虛己亡情如禪定相大智度論云動止心常一)。】

「　釋法法皆真」

【(非情玄解事理皆通有意求真於法障礙二夜經云所說
經教一切皆真)。】
「　恒沙非可􂗆」

【(如來說法非法明心道合真空不可執計
塵塵絕影理事融通三昧經云猶如恒沙無能計𧨏者)。】
「　功成果自圓」


【(能依妙解功德周圓不礙果因於法平等華嚴經云所有慧身不由他悟)。】
「　梵說鳴金鼓」

【(示真實相開無礙門發金皷音演微妙法金光明經云是金皷中所
出妙音)。】

「　愚騃眾生相」

【(不了五陰即自性空謂為實有著種種相如幻三昧經云
諸愚騃子修眾𢙣行)。】
「　無能至道緣」

【(迷非遠近悟有後先心不忘緣自生
影像道符玄𢍆不混清真華嚴經云不知諸佛法)。】
「　如來本是實」

【(佛之
恩慧日用不知性之聡明澄之必悟深明本末豈問是非密嚴經云如來清淨藏世間阿
頼耶如金与指環展轉無差別)。】
「　却被妄情牽」

【(真體不動真性不搖
強役妄情牽舉心識華嚴經云疑惑邪見)。】

「　舒展威儀德」

【(四攝被物萬有來股神通聖相動必合常上德不德四德
昭然華嚴經云如來有大威儀德)。】
「　天龍八部前」

【(我佛出世八部居先
環輔至尊翊衛極聖共利物也華嚴經云譬如明日月非為一人二人出)。】
「　慈光
廻一照」

【(光明多種色相隨機用慈為心光體無二聖善天子經云光明色勝妙三
界㝡苐一)。】
「　苦趣息煩冤」

【(苦趣則三塗無間業道纏綿種種冤魔眾惱畢
集唯佛与懺無作無為華嚴經云照地獄趣滅眾生苦也)。】

「　卷則不盈手」

【(心含法界自在卷舒體徧虛空何由障礙聲色俱泯根塵
自捐華嚴別義云收之則毫末不存)。】
「　行之極大千」

【(從一毫端剖出大千
境界於微塵裏演成無盡法門起信論云無所不徧心真實故)。】
「　塵勞當自泯」

【(舉體全真即塵勞而為妙用一心無妄依事理而盡合玄機楞嚴經云慧光圓通便
出塵界)。】
「　聖法本如然」

【(不勞神慮任運自真即於凢心顯為聖法自然
清淨更無所為智度論云非佛天人阿修羅之所能作也)。】

「　意解得無心」

【(不著萬有是得無心入大寂場遊毗盧境摩竭經云不行
見法寶雲經云心為上首)。】
「　玄中不可􂗆」

【(理玄絕思心玄絕想思想既無
何􂗆可􂗆華嚴經云所思不可思是名為難思)。】
「　八萬四千門」

【(心為眾字
之王理為萬法之本統禦何極收攝無餘華嚴經云一句能訓誨八萬四千之國)。】
「　誰證斆䂓矩」

【(誰證者無能證也理本無蹤心仍泯跡何方圓䂓矩之所斆哉
彌勒成道偈云今日證菩提豁然無所有)。】

「　疑了還無事」

【(瑜伽論云猶豫揀擇說為疑故自別有體是分別惑疑有
理事今約事陳亦影理也巳了諸境疑即還無法華經云断諸疑悔身意泰然)。】
「　執之情妄交」

【(起執之情即是其妄見依相發相仗見生楞嚴經云空見不分見相
交織名曰妄交)。】
「　為緣成染污」

【(心本清淨妙性圓明強覺為緣遂成染污
楞嚴經云因諸愛染發起妄情)。】
「　迷夢不相拋」

【(三界夢幻迷理為因迷自
身者由執夢故迷夢俱妄名不相拋唯識論云未得真覺恒處夢中)。】

「　悟達曾無法」

【(真性本如悟達曾無於所得冥心𢍆證離相不可以事求
似盖与函如𥂁投水般若經云以無所得故)。】
「　慈悲智轉高」

【(妙智圓舒
轉法輪於沙界慈悲高運濟含識於塵方金光明經云應物現形如水中月)。】
「　等閑空度日」

【(日月自流性無遷易明暗空塞不礙真常境不乱心等閑度日法華
經云一心除乱攝念山林億千萬歲)。】
「　勿染妄心勞」

【(靈源洞皎勿染妄心
真性內凝塵勞永寂楞嚴經云則知汝心本妙明淨)。】

「　知足心常足」

【(了知自心體周法界本來具足凢聖同如惑翳既除雲開
月朗楞嚴經云了然自知獲本妙心常住不滅)。】
「　無情逐境勞」

【(但自無心
逐境何勞沉溺根塵息慮情忘當處顯靜顯宗論云達境唯心巳分別即不生)。】
「　雖居五濁內」

【(若無濁𢙣何顯真如始信菩提出於煩惱五濁者謂刼濁見濁煩惱
濁眾生濁命濁楞嚴經云汝濁五重亦復如是)。】
「　色相意空高」

【(色相空高
妄情分別真源洞鑒妙性恒如圓覺經云雲駃月運舟移岸行)。】

「　經佛是因緣」

【(雜心論解經具五義謂湧泉貫花顯示繩墨結鬘等義智
者依教而為因緣起行造修證趣佛果法華經云以是因緣我故語汝無智人中莫說此
經)。】
「　真純人到處」

【(諸修行人趣真純理究竟到處湏辯觀門楞嚴經云處尚
不知等)。】
「　若知大聖因」

【(布施發慧修進假因若知本因當來成佛楞嚴
經云依不生滅而為其因必獲如來七常住果)。】
「　寂滅眾生苦」

【(知入聖之
因頓寂滅諸苦眾生覺了作用隨緣圓覺經云以寂滅力而起作用)。】

「　非為情牽迫」

【(達境唯心幻相非為牽迫了法恒寂妄情由是不生顯宗
論云知諸法唯心便捨外塵相)。】
「　要知一字褒」

【(一悟全真誰強褒貶妄情
自溺寧顯是非以一字明俾眾生遣妄楞嚴經云若離前塵有分別性即真如心)。】
「　不能深論理」

【(至理絕言智者不能深論諸法實性名句莫之能量仁王經云
若著名相分別諸法即是不見諸法實性)。】
「　拂子用龜毛」

【(妄執情迷諭於
龜毛可拂真心顯悟頓明石火流光瑜伽論說名畢竟無喻遍計執情)。】

「　取意非求願」

【(但取自意率尓造修非菩提可求非大願所發不𢍆中道
終背圓通楞嚴經云如蒸砂石欲成其飯終不能得)。】
「　能行性自高」

【(能行
之行所趣之境不依佛語謂性自高楞嚴經云此輩說為可怜慜者)。】
「　用心無等級」

【(一向用心不分邪正教無等級妄外乱修外道異宗多有此類瑜伽論說九十五徒
各起異執等)。】
「　剗地妄煎熬」

【(既失正見剗地妄生煩惱煎熬遂成顛墜
法華經云諸𢙣䖝輩藏竄孔穴等此並喻邪妄所起惑染也)。】

「　海聚百川水」

【(百川異流朝宗于海萬像雖眾同一真源性相可量法喻
齊等法華經云諸水之中海為苐一)。】
「　奔騰勢自勞」

【(渤澥因風奔騰勢起
究其所至波相自勞類彼有情識浪如是楞嚴經云如海遇風緣是種種波浪)。】
「　因知平等法」

【(楞嚴經云寶覺真心各各圓滿因悟實性知諸法源本來平等)。】
「　圓滿智身高」

【(圓滿者表身智周遍也如大圓智高鑒十世普照四生唯識論
云能現能生身土智影無間無断窮未來際如大圓照)。】

「　論譯法王言」

【(法中得自在名曰法王所出言音無漏經教依經造論菩
薩作為譯者翻彼梵語就此華言順穩流通為利益故)。】
「　慈悲心救苦」


【(楞嚴經云上合諸佛同一慈力下合眾生同一悲仰用無作心與樂拔苦救諸含識菩薩
行也)。】
「　文依理義玄」

【(玄者深妙義理也依能詮文解所詮義傳燈継踵導
彼未來寶積經云施一文字以能班宣無限義理)。】
「　清淨善分付」

【(清淨
之法遇善根緣可以分明傳通付授楞嚴經云將此法門傳示未世諸修行者)。】

「　降盡諸魔相」

【(瑜伽論云薄伽梵者坦然安坐妙菩提座任運降伏
一切魔軍魔有四種謂煩惱魔天魔蘊魔盡魔以彼行相不一故曰諸魔)。】
「　方知大智高」

【(能断塵沙煩惱方知佛智難思高彼二乘得名為大智度論云是人大智
慧世界中無惱)。】
「　性心無問處」

【(真心妙性離相絕名不墮處時莫能啟問
佛以純悲而自宣說法華經云無問而自說)。】
「　自在不虛勞」

【(既證圓通
顯真自在遠諸虛妄離彼塵勞楞嚴經云彼塵勞內汝妙覺中)。】

「　伏妄虛空性」

【(妄性不實有類頑空謂分別因緣資成有漏唯真空性摧
伏妄魔非學法污而能清淨唯識論云妄所執我决定非有)。】
「　隨形影不逃」

【(如人造善不善等業於一切處不相捨離如影隨形莫可逃避楞嚴經云如於日中
不能藏影)。】
「　因言無限意」

【(因言妄習種類資熏意匪能量故無窮盡解深
密經云一切種子如暴流)。】
「　百里望纖毫」

【(有情心行微細千差凢識麤浮
莫之能覩猶諭千里而辯秋毫楞嚴經云眾生洞視不過分付)。】
御製秘藏詮卷第五

丁未歲高麗國大藏都監奉
𠡠雕造

御製秘藏詮卷第六　　　　　　　車

「　蓬轉緣何事」

【(秋蓬小草飄轉逐風可喻人天業識流浪究緣何事妄念
為因法華經云成處人天是小藥草)。】
「　非能比樹高」

【(心能明了取諭菩提
似諸叢林還有等降不執根性豈論高仾法華經云如是菩提名為大樹)。】
「　無窮不解義」

【(法義無窮等塵沙而莫盡小智量狹不解達彼云微起信論云菩薩
以深信真如理故少分而見)。】
「　束手豈能操」

【(欲濟大事不假施功靜慮
澄思非求操執圓成勝道於理如然楞嚴經云若不修行如人說食終不能飽)。】

「　去住有無形」

【(過去是無現住是有有無形對俱是假名華嚴經云無去
無來亦無住)。】
「　禪僧傳六祖」

【(梵語禪郍華言靜慮悟心即佛了法全真
一切現前清淨三昧僧者傳心印人自達摩傳可可傳璨璨傳信信傳忍忍傳能如上六
祖皆付法傳衣也)。】
「　真誠是道塲」

【(無上覺道寂滅之塲要是真誠無諸
妄慮動靜如一取捨元空楞嚴經云汝坐道塲消落諸念)。】
「　一切能堅固」

【(一切
者含攝義佛位證真一切諸法悉能堅固莊嚴論云捨無常色獲得常色)。】

「　蓬萊凢草質」

【(芝蘭諭苾蒭蓬蒿類𢙣草甘雨雖潤臰性不移楞嚴經云
草葉縷結詰其根元咸有體性)。】
「　林木莫知高」

【(法喻林木長育善苗悟達
真源如植勝地情與無情之類皆含妙慧之宗楞嚴經云皆由不知常住真心)。】
「　自是本情物」

【(真如妙覺不逐物情一性本真誰強分別法華經云知此眾生種相
體性)。】
「　愚懷一等褒」

【(不矜智慧不執庸愚能自覺知何勞褒貶法華
經云我觀一切普皆平等)。】

「　昬暗人知覺」

【(無明諸惑昬暗真途行人覺知起智照燭障惱永断勝道
斯圓唯識論云菩薩金剛喻定三界頓断)。】
「　緣來氣味香」

【(假修進為緣趣
當來佛果滋解脫味成五分香氣象清真克圓妙證淨名云以香飯氣味而為佛事)。】
「　頓超無上果」

【(𠛴郍獲果超證僧祇䪺悟真乘達無上果佛頂經云忽然超越
世出世間)。】
「　戒定慧昭彰」

【(楞嚴經云所謂攝心為戒因戒生定因定發慧
是則名為三無漏學欲圓大果此三為基佛語昭彰依之修學)。】

「　智益甚深理」

【(諸佛之智妙用甚深順益有情其理叵測唯識論云四智
心品妙用無方皆順益故)。】
「　三途不可量」

【(瑜伽論說三途名三𢙣趣亦名
三𢙣道謂地獄餓鬼傍生造非福業之所招感多分苦受於深妙理不可測量)。】
「　豈能窮道性」

【(窮究道性唯在人天若彼三途豈能分別楞嚴經云不遇如來
不聞正法於塵勞中法尒輪轉)。】
「　暗想願無方」

【(𢙣趣無慧同彼暗中發願
想心希諸善利今約別報願力無方楞嚴經云有諸鬼等發願護持修菩提者)。】

「　住法不思量」

【(悟諸法不生寂而安住了自心元湛誰作思量性靜神怡
廓然自在寶積經云能知出世法如是平等住)。】
「　圓光世所覩」

【(性光圓發三世
洞明證解現前達無所覩一切動用語默皆真華嚴經云汝獲智光明法界悉充遍)。】
「　端嚴智慧門」

【(萬行圓修福智雙俻獲塵沙勝法依妙慧為門華嚴經云若獲
妙福端嚴身)。】
「　救度無常苦」

【(起無緣慈救眾生苦度煩惱深海遠諸法
無常般若經云度一切苦厄)。】

「　香界如山岳」

【(淨名經云其界一切皆以香作樓閣經行如是諸佛國土
山岳園林盡為香事又云身諸毛孔皆出妙香)。】
「　圓周大吉祥」

【(一切包攝
名号圓周殊妙應奇惣真法界稱大吉祥華嚴經云諸吉祥中㝡無上)。】
「　三天示法信」

【(三天者欲天色天無色天也佛出三界示化群生說法運通令生大信起信論
云為欲令眾生起大乘正信)。】
「　濁世有清涼」

【(染惑有情處濁世而熱惱
明真大士即此界以清涼楞嚴經云若能轉物則同如來)。】

「　風起心中火」

【(外境如風恚生似火中心發起違境作緣楞嚴經云心熱發火
鑄氣為金)。】
「　四天欲簸揚」

【(四天者欲界四洲天有情也起煩惱火隨境簸
掦熾盛飛騰焚燒善法法華經云其舍𢙢怖變狀如是)。】
「　三光無變相」


【(三光者日月星三也以光喻性無變異相染惑既滅性光自圓楞嚴經云常光現前)。】
「　花卉自芬芳」

【(真界清淨道樹芬芳覺卉花敷自性香潔維摩經云無漏法林
樹覺意淨妙花)。】

「　中外妄謌掦」

【(迷情計執心居中外二邊既立妄有謌掦中道理非宛成
滯礙楞嚴經云在外非義當在中間無有是處)。】
「　無人識義方」

【(無智慧人識心
昬昧不解法義迷方便門起自執情必違妙義楞嚴經云種種顛倒錯乱修習)。】
「　凢夫說我見」

【(末起聖道名曰凡夫諍論𥪰興說為我見分別惑起正解不生瑜伽論云
薩迦耶見唯依分別)。】
「　終不解施張」

【(不解正理迷倒自分妄有施張終成
異見因斯流浪失本真靈華嚴經云不隨正道入於險道)。】

「　慈妙大悲心」

【(佛位大慈得名為妙拔苦無量名曰大悲運此二心普濟含識
華嚴經云慈悲憐慜遍一切)。】
「　惠施如法雨」

【(惠施一門惣包諸度三施之首
法施為初佛所轉法輪猶如大法雨法華經云普雨大法雨度無量眾生)。】
「　迷情含垢根」

【(迷倒有情識含垢染六識起惑發自六根由此輪迴諸趣不息楞嚴經云生滅
輪廻亦汝六根)。】
「　功德難勝舉」

【(無明覆境結惑尤增進道力微功德斯減
華嚴經云凢夫愚癡煩嚚貪著流轉無窮)。】

「　天人常快樂」

【(光潔自在神用名天修諸禪定常受快樂善戒經云但以
人天善根而成熟之)。】
「　福慧等無疆」

【(深忻靜慮福慧無疆雖獲殊緣果唯
有漏攝大乘論云布施持戒福生天上)。】
「　不獲摩𡰱寶」

【(摩𡰱寶即如意
寶也喻眾生佛性本自圓明而彼天人不悟菩提心因唯修有漏故云不獲楞嚴經云迷
悟由心如藏大寶)。】
「　還憂失妙光」

【(淨慧未生恒居快樂五衰相現還失妙光
佛頂經云天福將盡光明乃失)。】

「　精懃無懈惓」

【(用精進心求無上道懃筞三業俻修眾善即無懈惓也法
華經云情存妙法故身心無懈惓)。】
「　不憚度炎凉」

【(憚由懼也發心行道何懼
炎凉將歷三祇俻修萬行佛本行經云發心求於道俻受諸炎苦)。】
「　若達菩提境」

【(菩提若達境絕攀緣色相俱空一邊不立維摩經云順是菩提了境相故)。】

「　清心是道塲」

【(淨名經云隨說法淨即智慧淨隨智慧淨即其心淨其心
淨故即佛土淨穢淨平等俱為道場)。】

「　嚴飾威儀像」

【(莊嚴聖像示現威儀妙相可觀離諸見故瑜伽論云真相
非相即如來相)。】
「　龍天百寶裝」

【(龍梵天人福因修感雖獲隨身百寶常以
裝嚴佛事華嚴經云諸佛經行處龍天常供養)。】
「　不能光妙用」

【(發明妙慧謂之
光起依真智謂之用不能體斯玄旨雖日用而不知法華經云甚深微妙法難見難可了)。】

「　無色亦無香」

【(如來不可以色相見不可得以音聲求故無色無香無受
無觸般若經云無色聲香味觸法)。】

「　悲感諸天龍」

【(悲能拔苦感應物機故龍王見影皈依天人蒙光獲利華
嚴經云隨緣赴感靡不周)。】
「　信行調御主」

【(信行為十地之階調御則三界
之主富有萬德号兩足尊法華經云調御丈夫天人師)。】
「　常持般若心」

【(常持大智
般若之心教化利樂一切有情同昇彼岸維摩經云即隨所應而為說法)。】
「　大救六情苦」

【(運廣大心悲救諸苦皆令解脫以證無生法華經云為說涅槃盡諸苦際)。】

「　蘊界設壇塲」

【(蘊者聚義界者因義此即眾生五蘊十八界也壇塲即是設法
之塲華嚴經云諸佛於一切眾生身中轉大法輪)。】
「　重宣大法張」

【(華嚴經云
眾生本有佛性自不覺知因佛說法方能曉悟故云重宣大法即無上菩提也)。】
「　明珠
相涉入」

【(華嚴經云摩𡰱寶珠与天帝珠網一摩𡰱中盡含珠網眾珠網裏揔見摩
𡰱一攝一切一切攝一故云涉入)。】
「　交㸦映靈光」

【(靈光者喻眾生真性与佛
無異若寶網与摩𡰱交㸦相映)。】

「　陽烏出海面」

【(陽烏則太陽之精喻佛後得智出無明海慧日麗天昏蒙
皆照法華經云慧日大聖尊久乃說是法)。】
「　湏彌照耀光」

【(湏彌眾山之王四寶
所成日光先照喻頓根菩薩㝡初聞法機緣相契照耀皆光華嚴經云如日初出先照高
山)。】
「　普見十方界」

【(佛日無私慈雲普覆十方橫遍三際竪窮華嚴經云
譬如淨日輪普照十方國)。】
「　真空示法王」

【(一真法性湛然常寂真空顯示應彼
群機自在無畏故号法王維摩經云法王法力超群生)。】

「　俗阜民知善」

【(金輪王治四天下三教鼎峙俗阜民安皈仰三乘精持十
善不墮地獄自證天堂功行成熟必契真如華嚴經云念念增長諸善根)。】
「　修行業不生」

【(修六度萬行趣求佛果断諸煩惱業即不生維摩經云又於諸法如說修行)。】

「　能窮寂滅法」

【(𡨋證真如能窮寂滅則法法皆如乃空空無礙法華經云
諸法從本來常自寂滅相)。】
「　靜慮泯浮名」

【(人法本空性相非實安住靜慮
故泯浮名維摩經云假名是菩提名字空故)。】

「　修道求根慧」

【(修無上道求根本智證佛妙慧利諸有情法華經云修習
一切無上之慧)。】
「　乖為成妄想」

【(不修無漏實智而求生滅之法凢有所作
皆成妄想也法華經云但離虛妄名為解脫其實未得一切解脫)。】
「　欲知無上真」

【(無上真理欲樂求知盖諸佛之本源乃眾生之自性不断不常非生非滅法華經云
涅槃真實法)。】
「　還同明鑑像」

【(對真顯妄因妄談真真既不存妄由何立
明鑑影像病眼空花維摩經云如智者見鑑中像)。】

「　諦信如來果」

【(悲興四攝化被三身果海無邊誠堪諦信法華經云道場
所得果我巳悉知見)。】
「　精嚴妙解成」

【(精進嚴持求佛勝道心無退轉妙解
圓成華嚴經云勤行精進於一念頃得百千億三昧)。】
「　當仁能體用」

【(當仁
即是學佛之人也諦觀諸法三際平等一念現前體用無差湛然常住法華經云觀諸法
性無有二相)。】
「　真相廓然清」

【(真如實相本自凝然虛妄既除廓尓清淨
華嚴經云真實平等常清淨)。】

「　語解因緣聖」

【(因言悟解了諸法之緣生不離見聞達諸佛之聖智維摩
經云不離眾生界便入佛界)。】
「　眾生用不平」

【(眾生妄起見三界之不平
本覺明時了一真而常寂華嚴經云諸佛境界亦復然體性平等不增減)。】
「　萬緣徒坦蕩」

【(我執情分法生一異真源坦蕩境絕萬緣其若淨照雙流咸歸一致華嚴經云
遠離妄想及諸取令心所向皆無礙)。】
「　一性自圓明」

【(六情迷執分別自他
一性圓明湛然清淨楞嚴經云妙見圓澄更無塵象)。】

「　言用精窮當」

【(麤言細語皆契真理精窮妙義故曰當機維摩經云言說
文字皆解脫相)。】
「　詮源道理深」

【(詮演真源一乘妙法道理無極故曰甚深
法華經云深知諸法之門)。】
「　功成無障礙」

【(功滿三祇二障永断通達自在
故云無礙華嚴經云成就十力四無畏具足智慧無所礙)。】
「　種果一般心」

【(種果
修因寧圓萬行菩提妙理唯一真心非二非三更無有異法華經云發心等皆一般趣果之
心也)。】

「　道合萬緣心」

【(至道虛凝如空周徧隨冝攝化皆合萬緣華嚴經云佛智
廣大同虛空普遍一切眾生心)。】
「　五天皆信仰」

【(大聖興化始自五天機緣
感應咸皆信仰法華經云天人所戴仰龍神咸恭信)。】
「　無如我世尊」

【(外道迷執
小乘偏見降伏魔冤成等正覺無如世尊也佛本行經云世間所有我盡見一切無有如
佛者)。】
「　法妙玄中象」

【(法謂妙法玄即幽玄微旨難窮故曰玄中之象華嚴
經云如大明鑑內現眾象)。】

「　純性自通靈」

【(純一之性無諸垢染与法相應故曰通靈涅槃經云陶冶
塵滓如鍊真金萬累都盡靈覺獨存)。】
「　澄源不暫停」

【(澄源真性常自湛然
出生諸法故不暫停仁王經云口常說法非無義心智寂滅無緣照)。】
「　欲知迷悟事」

【(迷即六趣輪廻違背正道悟即一念成佛了妄皆真楞嚴經云迷悟生滅了無所得)。】

「　萬象本無形」

【(諸法自性皆空遍計強分名相若了依他本無形相圓覺
經云幻從諸覺生幻滅覺圓滿)。】

「　和順如來教」

【(佛以一音演說諸法眾生隨類各得解和順教理咸歸一乘法
華經云我此九部法隨順眾生說入大乘為本)。】
「　敷揚妙義成」

【(一切諸法
本性咸真若善敷揚皆成妙義法華經云以微妙義和顏而說)。】
「　通流無𦊱礙」

【(如來妙法體即一真益物流通故無𦊱礙華嚴經云入一切諸佛妙法無所障礙)。】

「　何用巧經營」

【(真如法性本來湛寂理絕巧拙何用經營仁王經云住於
無相無生忍方便善巧悉平等)。】

「　迷妄如冤賊」

【(迷妄纏心動違真理喻如冤賊劫善法財楞嚴經云認賊
為子自劫家寶)。】
「　貪饕意不平」

【(貪愛染著堅執不捨情有憎愛意乃不平
法華經云知諸眾生有種種欲深心所著)。】
「　三祇無出日」

【(煩惱所覆迷惑
不知六趣但受漂流三祇永無出日法華經云輪廻六趣中俻受諸苦毒)。】
「　魔境若重城」

【(四魔若乃未伏三界求出何由鏁閑眾生堅如城郭華嚴經云三有
為城郭憍𢢔為垣墻)。】

「　福慧与諸緣」

【(世尊於無量劫布施持戒禪定熏修二種莊嚴諸緣具足
法華經云諸佛兩足尊知法常無性)。】
「　金容不動想」

【(三十二相紫磨金容
即佛報化二身莊嚴功德常在郍伽定中法華經云其心常惔怕未曾有散亂)。】
「　千聖
證菩提」

【(三賢極位千聖同途俱登解脫之城咸證菩提之果維摩經云至是菩提
至實際故)。】
「　達處無虛往」

【(了達本源證一真境圓成妙道是無虛往法華
經云求世尊處我當作佛)。】

「　津涯誰測度」

【(真如法性湛然常住遍周法界無有邊際華嚴經云法界
無所礙無能測量者)。】
「　迷妄轉分明」

【(法性在纏即成迷妄真如隨流不失
自性華嚴經云如金与金色其性無差別法非法亦然體性無有異)。】
「　不洗心中垢」

【(一切煩惱盖覆真心不以法水滌除何由顯彼妙覺仁王經云遠離諸染污瞋
恚種種垢)。】
「　如何法海清」

【(惣該法界謂之海不起諸妄謂之清妙理混融
一真明現華嚴經云禪定大海普清淨)。】

「　塵障無明界」

【(心塵為障覆於一真昏鈍性成名無明界楞嚴經云無湛
寂凝明故名無明)。】
「　凢夫起妄情」

【(一切凢夫不明真性於平等法起諸妄情
仁王經云無明愛縛我我所生)。】
「　昏迷不覺悟」

【(心相昏迷失於正道逐境
遷轉覺悟無由華嚴經云不能隨順入正道伹逐無明不覺悟)。】
「　何處達無生」

【(未出昬衢豈達無生之理若能了悟方圓大覺之因唯識論云未出真覺常處夢中)。】

「　垢惹塵中境」

【(煩惱客塵能污真智纏惹妄境不能解脫法華經云種種
諸苦眾生沒在其中)。】
「　因緣自作程」

【(仗因託緣俾求真諦為搆渡河之筏圓成
入道之方維摩經云以因緣故諸法生)。】
「　離猶分別力」

【(出離一切虛妄境界
趣向菩提解脫之道由分別之力維摩經云善能分別諸法相於苐一義而不動)。】
「　煩惱出無明」

【(既盡煩惱永出無明靈覺昭然妙體虛曠楞嚴經云煩惱應念消成
明圓淨妙)。】

「　業通三世足」

【(佛示現金槍馬麦三世餘業巳盡於久遠刼修習無量善
業悉巳滿足維摩經云久積淨業稱無量)。】
「　福報甚高廣」

【(世尊於三無􂗆
刼所修無漏福慧皆巳圓滿獲報無窮華嚴經云福慧高廣等湏彌)。】
「　普蔭及無邊」

【(垂形六趣應化四生普蔭有情利益無量涅槃經云普蔭無邊諸眾生)。】

「　威容光坦蕩」

【(福慧難思威容莫比運慈悲心而坦蕩興平等智以無窮
華嚴經云威容妙光周遍十方)。】

「　往者是非有」

【(不談生滅誰證是非為了根塵寂然清淨唯識論云所謂
四相生住異滅念念不停遷謝無恒皆往者)。】
「　迷流濁不清」

【(法本清淨性亦
圓融為障迷雲漸遠真域楞嚴經云迷愚之者取彼塵土)。】
「　源深千萬刼」

【(法源
無際真性無窮敵體全真刼刼自契維摩經云如者不可以智知不可以識識)。】
「　教法喻愚情」

【(諸佛出世轉大法輪善誘羣生咸悟聖覺楞嚴經云要以譬喻
而得開悟)。】

「　來去真空相」

【(真空妙有體自凝然約相似有去來就性元無起滅維摩
經云法無去來常不住故)。】
「　虧盈日自明」

【(慧日騰空法光獨照色空寂滅
真覺顯然楞嚴經云譬如虛空體非群相而不拒彼諸相發揮)。】
「　飛塵不駐目」

【(不具慧眼值瞖妄塵心目發明大千朗耀楞嚴經云光入隟中發明塵相塵質搖動
虛空寂然)。】
「　慧妙覺無生」

【(慧妙轉識成智覺滿道證菩提理契真如永祛
後有楞嚴經云如來今得妙空明覺山河大地無復更生)。】

「　人相眾生相」

【(眾生取相務有作以為因證聖窮真了無心而是道維摩經云
一切諸法如幻化相)。】
「　善緣離業情」

【(凢夫修進以善為因能離色塵緣業
俱寂唯識論云明來暗謝智起惑除)。】
「　利他如不絕」

【(既自解悟不處迷徒終無
断常之心定證利他之法維摩經云譬如一燈燃百千燈瞑者皆明明終不盡矣)。】
「　淨土理分明」

【(誰分淨穢理事皆如若悟一性全真隨所皆為淨土維摩經云隨其
心淨則佛土淨)。】

「　違順起於心」

【(違者染妄棄真順者背塵合覺如上違順兩情皆自內心
忽起楞嚴經云一心不生万法無咎)。】
「　何先及有後」

【(何先後者徵違順起滅真
妄泯生迷悟雖有差殊覺性本無先後)。】
「　正真自徧知」

【(正者揀邪立号真者
離妄彰名即明真如之理絕取捨故俱徧無滯礙故皆知楞嚴經云性真空周遍法界)。】

「　無縛離塵垢」

【(顯法界性自在矣生滅既祛縛脫豈繫增減不立塵垢寧
霑維摩經云本自無縛其誰求解矣)。】

「　種種他心化」

【(種種者指彼万法化自他心若不舉心外象不現楞嚴經云山
河大地皆自內心之所變起)。】
「　依經道理行」

【(依憑經典苦行修持必得證成
聖道顯佛宣法教示諸眾生金剛經云若言如來有所說則為謗佛)。】
「　無情而善用」

【(道本無情無情合道悟者善用用而無著楞嚴經云如鑑覽明來無所粘過無
縱跡)。】
「　妙道覺縱橫」

【(妙謂微妙道乃道塲若能覺了無心而能善用
得用自在故号縱橫矣)。】

「　東土多緣境」

【(震且因緣未常断滅佛法普徧作大津梁廣化有情咸登
覺路楞嚴經云不服東方絲綿絹帛盖滯緣境)。】
「　無生及有生」

【(無生證真不受
後有有生妄念隨類分差楞嚴經云一者無始妄想二者無始菩提)。】
「　人心知識用」

【(若悟一心諸法平等妙用無執物物全真楞嚴經云則汝今者識精元明能生諸緣
矣)。】
「　善道惡根平」

【(守道修行不歷諸趣攀緣逐境自起妄情不取
不捨善𢙣都寂金剛經云是法平等無有高下也)。】

「　西梵語音別」

【(笁𠃵印土本曰梵天萬里同風一音共演瑜伽論云來既
梵天其音亦梵与東土殊矣)。】
「　真傳妙聖經」

【(真傳佛意經演教宗理貴
開遮妙資聖諦法華經云是乘微妙清淨第一也)。】
「　法流心普受」

【(教法常流
信心不泯佛之密旨普勸受持皆令諦信藥師經云佛為信者施不為魔者說)。】
「　靜
念境中𦗟」

【(信解受持不昧玄理攀緣內息妄情外祛楞嚴經云汝座道塲
銷落諸念)。】

「　順明道不晦」

【(至道不晦真理恬然明暗栢㕘是非都寂楞嚴經云空晦
暗中精了發相道本寂矣)。】
「　大聖觀音柳」

【(靈變不測聖用多方應物現形
理皈幽寂持楊柳淨水救苦惱於眾生開蓮目悲心證真空於彼岸楞嚴經云由我觀𦗟
十方圓明故觀音名遍十方界)。】
「　法界本來空」

【(一真法界性本自空非色
相以混融乃情塵而泯滅維摩經云分別亦空顯彼真空之空)。】
「　非摧亦非杇」

【(真空之體離名絕相非摧非杇不變不遷楞嚴經云然終不聞爛壞虛空)。】

「　賢者非愚見」

【(非賢非愚皆有真性無明覆盖妄趣根塵見解無差真空
朗照金剛經云是人行邪道不能見如來)。】
「　精通不礙明」

【(真假自分悟迷
洞徹於法無礙今古同風楞嚴經云精真洞明得無𦊱礙)。】
「　迴心能忍辱」

【(心慧
流轉利益昏迷得用縱橫觸目無滯舍大忍辱傷憫含生維摩經云忍辱是道塲)。】
「　利益並頭行」

【(利非自利益則益他悲智不昬慧明悉照法華經云利益安樂一切
眾生矣)。】

「　愚夫興妄念」

【(愚昧凢夫自興妄念不曉虛覺靜隱心源楞嚴經云如彼
愚人見空中花乱起乱滅即妄念興)。】
「　迷想道無心」

【(迷背想相執認他心
豈知圓湛性空自通真理楞嚴經云若乃無心同諸土木將誰求證無上菩提)。】
「　不識真機要」

【(真空妙有不能覺知迷則眾生悟則菩薩法華經云雖近而不見即不識
機要也)。】
「　幽玄豈見深」

【(幽邃玄妙湛寂真機万法真常一言合道法華
經云是法甚深奧難解難知)。】

「　舒毫光世界」

【(佛光現時昏衢洞照無情有情皆獲清淨楞嚴經云尒時
世尊從肉髻中涌出寶光照十方界)。】
「　六度十方明」

【(佛演楞嚴經時六度
縱神光或頂上面門或胷前五體悉皆洞照十方)。】
「　俱寂是非相」

【(虔寂
靜方棄攀緣境是非情泯喧寂都亡楞嚴經云無相則無非無則相)。】
「　殊功大法成」

【(佛之功行周遍十方万德圓成證無上覺楞嚴經云經歷塵刼方得聖乘)。】

「　起信達經義」

【(發起信心諦信妙法不可以文會不可以言詮法華
經云汝等當信佛之所說)。】
「　能真誰得久」

【(法法皆真心心泯念不生
真見不起妄情法華經云我昔教汝汝今悉妄)。】
「　凢夫信不及」

【(眾生迷執
認妄為真不達大乘豈能信受法華經云我等亦得此法而今不知是義所趣)。】
「　妄飲無明酒」

【(法華經云至親友家醉酒而臥將喻眾生修有作因求人天果三界
淪沒無門出離似飲無明酒如眠醉夢之鄉也)。】

「　萬卷盡金文」

【(萬卷通指惣目金文玉偈表佛親宣文義深邃不可窮理
楞嚴經云宣勝義中真勝義諦𥁞金口演矣)。】
「　龍宮海藏盛」

【(顯彼教法
至可仰重諸海龍宮悉皆供養如華嚴經龍樹菩薩於海龍宮口自誦演矣)。】
「　觀音神妙力」

【(觀音即娑婆教體音聞為先神者聖也化現希奇故彰妙力法華經云觀
音妙智力能救世間苦)。】
「　一見法長平」

【(一見者不再之詞即顯觀音耳
觀法平等矣楞嚴經云見由離見見不能及即顯一見法界性平等矣)。】

「　疑礙涉真境」

【(一真清境湛寂凝然𠕀測津涯更無疑滯楞嚴經云心由
未明斯義所趣矣)。】
「　迷真滯不流」

【(法界理性如水湛然凡夫執着妄生
留滯楞嚴經云如急流水流急不見非是無流)。】
「　法常增性識」

【(一切眾生
皆具佛性六識昏昧未常增減楞嚴經云如是漸增聞所聞盡)。】
「　達道本精求」

【(堅持精進漸悟真乘不假修成自證法忍寶積經云直進無他行身心不疲惓矣)。】

「　寤寐常存想」

【(浮生如夢塵刼如川六趣輪廻念念生滅楞嚴經云
其形離寐聞性不昏也)。】
「　湏歸教法求」

【(諸聖演教了無所求任運逍遙
能達真境楞嚴經云此方真教體清淨)。】
「　聲聞及戒定」

【(聲聞即小乘極果戒
定乃三無漏學楞嚴經云所為攝心為戒因戒得定因定發慧矣)。】
「　懺悔信中修」

【(道心明敏懺悔何歸諦信真乘不假修習楞嚴經云汝可虔恭發露懺悔)。】

「　疑水諭迷情」

【(疑水者楞嚴經云譬如兩人同觀水中之日一東一西則
各有日隨二人去宛轉虛妄無可憑據將諭凢夫迷情妄執)。】
「　方圓隨器受」

【(法性凝然隨彼迷悟有殊法界本來無異楞嚴經云譬如方器中見方空即顯隨器)。】

「　福緣不可陳」

【(福修有作緣感當生若就法界論之性體豈存緣感華嚴
經云無量福德隨願成彰不可陳說)。】
「　業力無邊走」

【(業者造作不善力乃
強咸得名棄本圓明纏綿六趣楞嚴經云窮露他方乞食馳走盖業力矣)。】

「　知見真心受」

【(根本非知後得非見唯知與見皆不離心楞嚴經云知見
無見斯則涅槃即真心矣)。】
「　非言瞑目愁」

【(道眼非親無言顯理澄思絕慮
自趣菩提楞嚴經云開眼見明名為見外合眼見暗名為見內)。】
「　鈍根聞必怖」

【(㝡上妙法聞如不聞二乘鈍根轉生驚怖智度論云譬如雷震小蟄聞之必生
驚怖)。】
「　聖種好依投」

【(直指菩提能圓聖種是真歸仗妙道無窮維摩經云
一切煩惱為如來種)。】

「　非佛精嚴聽」

【(非佛所演苐一義諦豈感眾聖精專嚴潔𦗟受楞嚴經云
傾渴翹佇欽聞示誨)。】
「　其餘不足求」

【(其餘者惣指他宗西域有九十五部
師皆窮典論非合佛理不足趣求楞嚴經云如我所說名為佛說不如此說即是魔說)。】

「　欲貪無上法」

【(欲貪進趣决剋勇猛為先無上即大般涅槃法空真理華
嚴經云令我問於無上法)。】
「　悟即妄心休」

【(悟即了悟本性全真休謂休停
妄心不起楞嚴經云若悟本心識知狂走)。】

「　江河與大海」

【(江河流注大海無涯喻小聖修行望菩提甚遠維摩經云
大海江河川流泉源即喻矣)。】
「　一性万般流」

【(一法不現万沠分差潤濕
湍流性歸一等華嚴經云譬如水性一味潤澤流注分差皆歸於海也)。】
「　要識如來法」

【(如來密印覺聖惣持法界圓融咸能了悟楞嚴經云汝不能知如來藏中
矣)。】
「　應湏向此求」

【(雖不他修必能證果菩提万法皆歸一性維摩經云
當於一切眾生心行中求也)。】

「　興善歸真趣」

【(法有頓漸證入無為法界圓常是歸真趣維摩經云
從一切善法生如來身)。】
「　成非現好醜」

【(真趣寂然本來圓滿離愛不彰
非增自現維摩經云法無好醜離覺觀故)。】
「　法中無穢淨」

【(法界真空周徧
寂湛是非既泯淨穢寧存維摩經云非垢行非淨行也是賢聖行)。】
「　一切復何有」

【(真理現前迷情俱遣色空明暗無有是處楞嚴經云若悟菩提於妙圓中
本無所有)。】
御製秘藏詮卷第六

丁未歲高麗國大藏都監奉
𠡠雕造

御製秘藏詮卷第七　　　　　　　車

「　海能來百谷」

【(顯萬法歸真喻百谷朝海興顯經云南閻浮提五百江入
于大海乃至北欝𠫹越萬江入于大海也)。】
「　不必海心求」

【(若求水性不必
海中欲了真心非離妄念大集經云菩薩得海印三昧見一切眾生心行所趣)。】
「　自是緣依法」

【(江河處異依緣不同起世經云以何因緣有清河水流於世間佛告比丘
以日熱故灸諸山汗故龍所變故)。】
「　㳙㳙入細流」

【(智度論云此四大河各與
五白小河而為眷屬各依方靣繞池一匝而入四海以小入大也)。】

「　逐業眾生性」

【(六道輪廻三業熾盛一悟真理万法皆捐眾生自性本來
了達無明障覆無有出期智度論云五蘊和合中生名眾生)。】
「　精持為本修」

【(法華經云勇猛精進入於深山思惟佛道唯識論云起根本智證真如理)。】
「　無心能自曉」

【(思益經云無心分別一切法名正楞嚴經云圓明了知不因心念謂了法
凝然悟真本性)。】
「　宴坐任優遊」

【(維摩經云不起滅定而現諸威儀是為宴
坐不生一念周徧十方四威儀中皆為佛事也)。】

「　伏弱通心識」

【(楞嚴經云識心圓明離諸名相伏其心則虛妄皆除弱其識則
分別都寂通達心識真性現前)。】
「　慈悲入定修」

【(顯揚論云慈以不瞋為性
悲以不害為性正入妙定修習得之)。】
「　默時還自在」

【(文殊師利歎淨名云
乃至無有文字語言是真入不二法門斯乃說時不離默時默時正是說時語默皆道絕
言說故)。】
「　妙覺本玄幽」

【(法華經云諸法從本來常白寂滅相至真之理
性空平等唯妙覺者本而幽玄)。】

「　念念善無為」

【(心忘念念善契無為華嚴經云諸佛成正覺時悉見眾生
念念成正覺智度論云無所得故名為旡為)。】
「　萬緣歸本智」

【(万緣者塵
勞之儔本智者真如之理迷差萬緣悟歸本智華嚴經云森羅及萬象一法之所印)。】
「　無言宣諦信」

【(法華經云諸法寂滅相不可以言宣如是妙理閒者諦信)。】
「　非一亦非二」

【(捨妄成真證第一義法尚不立何况非法仁王經云通達此無
二真入第一義)。】

「　蓬茅方丈室」

【(蓬茅儉素而成方丈函容之量如是之室雅稱修真非如
法華之明草庵約小乘也維摩之說方丈約大化也而此室者但閑居尓)。】
「　寂坐獨清幽」

【(寂坐者身心不動清幽者物我咸真獨絕無倫證寂滅樂)。】
「　白日無昬曉」

【(如白日光無昬曉相喻真心體絕迷悟緣華嚴經云猶如淨日輪不與昬夜合)。】
「　華嚴次苐修」

【(修華嚴三昧入法界一真如彼善財徧叅知識因雖次第果必
頓成楞嚴經云事非頓除因次第盡)。】

「　蒿並芝蘭秀」

【(蒿謂凡夫蘭謂聖人雖生性是同而香臭不等維摩
經云如人入瞻蔔林唯嗅瞻蔔不嗅餘香)。】
「　如何一類求」

【(法華經云一雨所潤
而諸草木各有差別斯乃如來一音所演眾生悟解非齊)。】
「　真空與妄相」


【(蘭喻真空蒿喻妄相以妄相故沉淪生滅以真空故妙證菩提楞嚴經云如我按指海印
發光汝暫舉心塵勞先起)。】
「　清濁各分流」

【(清者清淨真空濁謂五濁妄相
妄真既別清濁各分華嚴經云如水清珠能清濁水)。】

「　昏夜至明曉」

【(唯識論云明來暗謝智起惑亡凡愚不知喻如昬夜聖人
悟證猶若明曉)。】
「　賢皆遇本修」

【(一切賢聖皆發正心修於本行以成正覺
楞嚴經云因地不真果招迃曲如噬臍人欲誰成就)。】
「　誰人能了達」

【(華嚴
經云若人欲了知三世一切佛應觀法界性一切由心造如是了達其唯至人)。】
「　三界徧周遊」

【(華嚴經云如來神通力法界悉周徧謂了達法空三界無礙於一念
頃妙用周遊)。】

「　恒有真常理」

【(諸佛所證真常之理平等一如恒無變動攝論云佛從真
理起智光明)。】
「　龍華宣諦義」

【(成佛經云坐龍華菩提樹下時會大眾心
淨調柔為說四諦聞者同時得涅槃道)。】
「　聽徒圍繞時」

【(成佛經云時蠰
佉王亦共八萬四千大臣恭信圍繞出家學道乃至千萬億眾見世苦惱皆於彌勒法中
出家)。】
「　法藏甚深秘」

【(成佛經云初會九十六億人二會九十四億人三會
九十二億人聞佛轉妙法輪皆得阿羅漢法華經云法華經藏深固幽遠)。】

「　垂象分眀見」

【(楞嚴經云是萬象中微細發眀無非見者又淨名經云及
日月星辰天宮龍宮諸尊神宮悉現於寶盖中)。】
「　眾生業滯流」

【(眾生造三
惡業滯四瀑流奔趣妄緣迷於真見涅槃經云是故久流轉生死大海等)。】
「　西天諸祖位」

【(寶林傳云西天釋迦佛以秘密心印付摩訶迦葉為初祖至般若多羅為二十
八祖)。】
「　法印不難求」

【(法印者二空理也印大教故法華經云諸法實相印
巳為汝等說故不難求也)。】

「　香剎無邊際」

【(虛空無邊香剎無盡華嚴經云佛法廣大無邊際一切剎
海於中現)。】
「　彌陁作勝遊」

【(無量壽經云其國眾生常以清旦各以衣裓盛
眾妙花供養他方十萬億佛即以食時還到本國飯食經行)。】
「　寶階三道上」

【(淨名經云三道寶階從閻浮提至忉利天以此寶階諸天下來悉為禮信無動如來
聽受經法閻浮提人亦登其階上昇忉利見彼諸天)。】
「　千聖不能求」

【(三道
寶階即向上一路甚深秘密千聖不傳維摩經云夫求法者不著佛求)。】

「　風輪通地界」

【(楞嚴經云覺明空昧相待成搖故有風輪執持世界因空
生搖堅明立礙彼金寶者明覺立堅故有金輪保持國土瑜伽論說金輪即地界厚十一
億二萬由旬)。】
「　我佛濟慈舟」

【(我佛者滿位之嘉名濟以慈舟渡生滅海
華嚴經云為大法舡渡諸有海)。】
「　迷悟魔懾伏」

【(迷情開悟魔自懾伏對法
論云善除眾魔楞嚴經云不作聖心魔自銷歇)。】
「　三天得自由」

【(三天者即
三界也法華經云於三界中為大法王以法教化一切眾生故得大自在也)。】

「　習性自天然」

【(習謂修習性謂種性修習此性本自天然仁王經云初伏
忍位起習種性修十住行)。】
「　眾生能信施」

【(仁王經云初發心相有恒河沙
眾生見佛法僧發於十信信為入法之初門也又金剛經云不住相布施其福德不可思
量)。】
「　真心向佛前」

【(以真實心向於佛道法華經云一心合掌瞻仰世尊)。】

「　願降他緣智」

【(專發真心之願希降他緣之智法華經云若知我深心見
為授記者又世尊知眾生深心之所念)。】

「　中國華言別」

【(中國者神州之稱華言者美麗之談音異梵文故云別也
中觀論䟽云善解兩方之言)。】
「　西天梵語収」

【(西天者佛生之國梵語者
梵天之音一代時教皆彼所収法華經云梵音深妙令人樂聞)。】
「　世尊成道日」

【(世尊者三界獨尊号僧祇行滿妙證菩提華嚴經云佛在摩竭提國菩提塲中始成
正覺)。】
「　龍象瑞光浮」

【(法華論云學佛法者如大龍象華嚴經云無邊菩薩
道塲眾會咸集其所以能出現諸佛光明不思議音摩尼寶王以為其網)。】

「　天上與人界」

【(聖道垂化人天共遵智度論云天上人間咸尊重故)。】
「　輪王法普周」

【(仁王經云若菩薩摩訶薩住百佛剎作贍部洲轉輪聖王修百
法明門以檀波羅蜜多住平等心化四天下一切眾生)。】
「　四天隨印受」

【(瑜伽
論說四天下者東弗于建南贍部洲西瞿耶尼北欝丹越謂輪王興世大海中出現金沙
路四洲之人隨其印可欽受聖化)。】
「　聖教闡無休」

【(行十善法修六度行
光闡聖教無有休息華嚴經云如是開闡三乘教廣度眾生無量劫)。】

「　精潔奉香火」

【(精潔者專一之義奉香火者表恭信之誠未達內心
但勤外事成佛經云燒眾名香其煙如雲)。】
「　真緣作妄求」

【(於真正因緣妄
生求趣徒施功行冈𢍆佛心楞嚴經云觀識非常住存心乃虛妄)。】
「　十方調法主」

【(十方者顯諸佛也調御主者即十号中苐八巧攝群情号寶積經云天人象馬調御
師)。】
「　瞑目法長流」

【(佛居三昧法自流布法華經云是時十六沙彌知佛
入室寂然禪定各昇法座亦於八萬四千劫為四部眾廣說分別妙法華經)。】

「　除惡貪嗔緣」

【(眀王經云貪欲嗔恚癡是世間三毒諸佛皆巳斷密嚴經
云貪愛若除諸縛悉解)。】
「　諸經無不備」

【(佛所說法皆令斷惡修善備載
諸經楞伽經云我依此義餘經中說)。】
「　海波求湛然」

【(海風不動水波湛然
虛妄不生心識常住密嚴經云體常清淨如海常住)。】
「　法眾皆靈異」

【(法眾
者佛地論中第六眾成就也眾有三類一聲聞眾常隨佛故二菩薩眾助佛化故三八部
眾護佛法故攝論云欲令淨土不空化作雜類眾故多是化來故云靈異)。】

「　嚴餝威儀法」

【(將期聖說歸信為初故𠢫身業以全律行楞嚴經云嚴𠢫
威儀肅恭齊法)。】
「　觀瞻恐不周」

【(觀謂觀察瞻謂瞻視恐其儀止有所不周
法華經云又見具戒威儀無缺)。】
「　大慈開聖智」

【(大慈者四無量之一也仰
祈真慈開闡聖智楞嚴經云唯願大慈哀慜淪溺又云佇佛如來無上開示)。】
「　普為度迷流」

【(解深密經云普為發趣一切㝡上乘者依一切法無自性等以顯了
相轉正法輪言迷流者謂迷一真理沒四暴流也)。】

「　陰魄逐波流」

【(法苑云月三日成魄陰魄沉江波流月不流真心隱妄妄
滅真不滅月燈三昧經云如淨虛空月影現於清池)。】
「　江河豈暫休」

【(江河
𥪰注無暫休息生滅之河亦不停止楞嚴經云彼洲潬中江河常注)。】
「　慈光廻一照」

【(楞嚴經云世尊從掌輪中飛一寶光在阿難右即時阿難廻首右盼又放一光在阿
難左即時阿難廻首左盼盖開發見性令悟真心也)。】
「　影像暗相投」

【(華嚴
經說如海印萬物森然齊現而海不上取於物物不下入於海)。】

「　陽熖影空浮」

【(陽熖本無影浮空際渴鹿奔趣謂是於水妄心虛假不實
也法句經云熖本無水但陽氣耳)。】
「　化龍妄水漚」

【(幻士假術化竹為龍
妄認水漚翫如珠體表迷真者虛生馳逐楞嚴經云譬如澄清百千大海棄之唯認一浮
漚體目為全潮又非幻成幻法)。】
「　能眀生滅理」

【(幻法生滅成非一真若悟
無生即知無滅楞嚴經云生滅既滅寂滅現前)。】
「　劫劫永通流」

【(一悟真常
更無變易保任此事永劫凝然法華經云於無量劫受持正法)。】

「　想自浮生中」

【(楞嚴經云譬如旅人又云旅泊三界謂人之處世其生若
浮雖崇福緣終非堅固)。】
「　福田皆自利」

【(種有漏福田非無為妙果但得
自利豈曰勝因金剛頌云寶滿三千界賚持作福田唯成有漏業終不離人天)。】
「　如人箭射空」

【(世福雖多未臻實際如人執箭仰射於空又楞伽經云如箭射空)。】

「　力盡終還墜」

【(若集人天福業福盡復入輪迴如箭射於太虛力盡還湏
墜地入楞伽經云勢盡還墮)。】

「　俗願求真諦」

【(俗即凡地願謂希求依願起行求證真理法華經云我於
無量劫來發願求於無上菩提)。】
「　如來教法深」

【(如如不動無去無來故名
如來即能說教主也所說教理非心口之思議焉廣百論云然佛所說無不甚深)。】
「　微音能洞達」

【(微妙微密之音皆佛音也大集經云如來微妙音楞嚴經云承
佛密音若能洞達佛無漏音所說法理即證真智矣)。】
「　憫起大慈心」

【(法無
言說為憫妄執起大慈悲說法教化法華經云愍念眾生故而起大悲心)。】

「　諦性歸真理」

【(諦性者真俗二諦性也唯識論中真俗相對分為八重窮
理盡性唯歸第一真勝諦理)。】
「　寶山秘藏深」

【(寶山者大譬喻等經稱寶
洲寶山寶所皆喻佛果位也秘藏者佛性也圓覺經云為諸菩薩開秘密藏此二喻意皆
非餘乘所測名之為深)。】
「　卷舒迷障路」

【(一靈真性在迷障路中隨
其悟迷卷舒無定維摩經云隨真心淨即佛土淨)。】
「　達古便知音」

【(達者
了達古謂古佛本行經云釋迦因中遇古釋迦佛一聞佛音便得授記)。】

「　語皆真實事」

【(𡨋心合道發語皆真麤細言辭盡符實相法華經云乃至
俗問經書皆與實相不相違背)。】
「　識量達觀音」

【(識者八識之心量則
三量之境心境俱泯名達圓通即觀世音圓證之門也佛頂經云觀其音聲即得解脫)。】

「　從此忘言象」

【(得意忘象得象忘言言象俱忘是名了達仁王經云心行
處滅言語道斷)。】
「　幽玄合本心」

【(心境俱空幽微玄妙之理自然而𢍆日用
取捨還合本心楞嚴經云上合諸佛本妙覺心)。】

「　譬諸清淨人」

【(清淨人者佛也凡夫喻於淤泥二乘喻於濁水離垢清淨
唯佛世尊華嚴經云離垢清淨人)。】
「　經說心調御」

【(淨名經云心如猿猴
又如象馬等若能以禪定為鎻轡以智慧為鞭杖調伏制御即是佛心經又云天人象馬
調御師)。】
「　世代常相親」

【(妄想若息淨智現前世代離遷真心常現㝡勝
王經云在在生處常識宿命)。】
「　別無有見處」

【(夫發明真見者成菩提果
因調自心秖此玄機更無異見仁王護國經云照解見無二)。】

「　言語重輕聽」

【(境有違順言乃重輕雖惡言麤重善語輕細同用耳根發
識聽受楞嚴經云隔垣聽音響遐邇俱可聞)。】
「　因緣𢍆妙音」

【(因緣善惡
所發聲響若了本性湛寂即無非妙音之理無垢稱經云麤言及細語皆歸第一義)。】
「　𡨋觀諸聖境」

【(𡨋觀者攝心也聖境者實相也𡨋心諦觀佛平等境則證實相
華嚴經云端坐觀實相)。】
「　幽默是非心」

【(金剛三昧經云眾生之心性本
空寂今若心境寂默則是非等法不生矣法句經云諸法從本來無是亦無非)。】

「　純熟知心了」

【(三刼鍊磨精純成熟心了則證果悲起則利生金剛論云
此為自純熟餘者化眾生)。】
「　真身丈六金」

【(真身即佛化身也從真起化故
瑜伽論說减刧百歲時人長八尺佛出於世身倍千人故長丈六纓絡經云佛化身如全
叚金剛無生熟藏等)。】
「　慈悲三界靜」

【(仁王經說佛具慈無量悲無量等佛
意化於欲色無色三界有情令諸根寂靜)。】
「　惡趣海波深」

【(聖人普欲度生
凡夫惡業極重墮深苦海不能自出金光眀經云生死大海潦水波蕩)。】

「　和合諸煩惱」

【(以調和順合之理息煩擾惱亂之業根塵調伏煩惱不生
楞嚴經云一切變現不為煩惱皆合涅槃)。】
「　因緣喻海深」

【(法華經云為一
大事因緣故欲盡令眾生成佛也又云諸佛智慧甚深無量乃喻為海)。】
「　渡河三獸喻」

【(涅槃經說喻如一河有象馬兔三獸齊渡力有淺深兔淺馬深象則徹底河水
是一喻法性也渡有淺深喻聲聞獨覺菩薩自力所證也)。】
「　香象好相尋」


【(機雖小大法本一如今令就實捨權如香象渡河徹證大乘甚深真際)。】

「　喻言俱是空」

【(梵云達利瑟致按多此云見邊將巳見邊事顯未見邊法
名之為喻言者言教即所說法也因喻則解言忘言則證理一俱不著即是真空)。】
「　有相本無住」

【(六塵等相念念遷流若了性空則無所住般若論云彼處色等
相無住故)。】
「　六念不曾離」

【(六念伽他說念佛慈悲念法良藥念僧福田念
施貧窮念戒防非念天長壽常念六事警筞自心)。】
「　真心迷道路」

【(真心
若迷妄想即起菩提道路於是遠矣楞嚴經云譬如迷人於一聚落惑南為北)。】

「　迷情魔未解」

【(真智不眀迷情自起妄想顛倒魔所纏縛楞嚴經云
演若達多迷照中頭以為魑魅)。】
「　何法滌真心」

【(煩惱客塵染污本性但不
起妄想名洗滌真心佛頂經云不入群邪獲真實心)。】
「　同緣施一切」

【(初地菩薩
同斷異生性障同證百法眀門同於一行修一切行利益一切大集經云降伏一切諸外
論常以妙法惠施彼)。】
「　禪話問藂林」

【(禪本非言假言話而開方便也華嚴
經說善財童子歷問五十二員善知識等藂林者指學法之眾藂聚如林)。】

「　津濟本浮沉」

【(苦海愛河津濟深廣隨其善惡則有浮沉浮則聖途沉則
惡趣金剛頌云愛河浮更沒苦海出還沉)。】
「　眾生性不任」

【(定慧未生性多
輕易隨業流蕩不可勝任仁王經云譬如輕毛隨風東西)。】
「　等閑無一事」


【(實際理地不立一塵如太虛空安閑無事圓覺經云照了諸相猶如虛空)。】
「　白浪起千尋」

【(妄念忽生識浪先起前前異熟既盡後後異熟復生萬倍千尋莫能窮究
密嚴經云噫及五心生如海起波浪)。】

「　塵障眾生眼」

【(六境妄塵起即為障眾生迷執慧眼不眀楞嚴經云此是
前塵虛妄相想惑汝真性)。】
「　空知福慧潛」

【(般若經說空相法身金剛論說
福相智相法身若不了達真乘則空相福智等身潛匿矣)。】
「　不能問正法」

【(正法
者真理也迷真之人遇知識善友而不能請問法華經云道塲所得法無能發問者)。】
「　波底隱金蟾」

【(一月在天影含眾水水清則月現喻覺源澄而佛性眀也波濁
則月隱喻性海昬而真心昧也密嚴經云蘊藏諸習氣譬如水中目)。】

「　圓融成萬法」

【(煩惱業惑性若圓融轉識成智萬法都淨楞嚴經云本性
圓融周徧法界湛然清淨)。】
「　道證菩提樹」

【(諸佛所行名道稱實自悟名證
本行經說佛初降誕菩提樹生佛成道日樹高三丈菩提者覺義取其覺花開敷恱可眾
生之理)。】
「　及至果圓時」

【(萬行備修成佛時至金剛座上無漏果圓月燈
三昧經云修學佛道巳得彼㝡無上)。】
「　因緣自會遇」

【(因中勤於苦行
果位證乎善緣隨其自修會遇而受用也華嚴經云各隨於自業受用其果報)。】

「　垢染無眀性」

【(眾生與佛性本一如因乎垢染客塵無眀煩惱迷懵覺性
流轉輪迴圓覺經云身心等性皆是無眀)。】
「　昬蒙世所嫌」

【(昬者昬醉
法華經云醉酒而臥喻凡夫根本無眀也蒙者蒙蔽法華又云止宿草庵喻二乘沉空滯
寂也此昬蒙二法三世諸聖同所呵嫌)。】
「　忽然開悟後」

【(一念發明豁然
開悟知心是佛更無別理楞嚴經云自然心開見十方佛)。】
「　初月細微占」


【(百福成就如初滿之月細微普照無幽不燭月燈經云如日初出時如月十五日)。】

「　往昔論三界」

【(未證悟前名為往昔所有發言動念談論揣度皆不出於
三界之繫大集經云我觀往昔無量世)。】
「　聖言一念思」

【(無漏言有端坐思惟
剎郍了知不在多念月燈三昧經云一念能了知一切眾生念)。】
「　精嚴通法海」

【(精進嚴持超神入道華藏大海何往不通寶積經云聞此無邊法便入多聞海)。】
「　善慧好施為」

【(三性之中善通無漏六度之內慧為智母施為作用乃萬行之
本焉大寶積經云善說微妙法慧者無所礙)。】

「　求去興何念」

【(法界周徧觸類全真舉念欲求不離妄想大集經云諸法
無形如水月豈有菩提而可求)。】
「　花開寶藏冝」

【(息妄證真見性成佛如花
開發如得寶藏佛地論云如蓮花開法華經云今此寶藏自然而至)。】
「　性中成一義」

【(三乘五乘施設雖別窮究其性唯成一義密嚴經云諸法性如如又仁王經云於苐
一義而無二故)。】
「　演法道心隨」

【(凡對機說法如應病與藥開諸方便隨彼
樂欲華嚴經云隨其所應化而為演說法)。】

「　滿心未足酬」

【(十地菩薩雖曰滿心望乎正知未可酬匹華嚴經云諸法
無差理唯佛分別知)。】
「　秘密甚堅固」

【(佛智無窮凡有運用非菩薩二乘之
所能見名曰秘密一切異論不能傾動名曰堅固華嚴經云建立智慧幢堅固不搖動)。】

「　非道不能行」

【(圓䪺妙門雖無関鑰非上乘之道器者不能趍而行之到
於彼岸華嚴經云如來行到一切菩薩諸法彼岸)。】
「　寂默真如路」

【(不言
而化真實如常三世諸佛同一道證對法論云真如聖道煩惱不生名曰寂默)。】

「　人天垂報應」

【(降神兜率應瑞王宮聖報圓成說法教化寶積經云導師
今巳出世間為利一切人天眾)。】
「　法界闡威儀」

【(大千法界開闡利生或現
大身細身威儀無定大寶積經云現諸威儀調伏眾生)。】
「　聖慧流如水」


【(無漏之智名為聖慧隨機度物不定方隅任彼根冝如水入器華嚴經云譬如水性皆同
一味隨器異流)。】
「　慈光普照時」

【(佛慈悲力常放毫光十法界中寂而常照
寶積經云不動如來常有光明普照佛剎)。】

「　種種莊嚴相」

【(諸佛百劫修妙相因唯釋迦佛掩泥飼虎求半偈讚底沙
等種種功德超刧而就金光明經云種種深妙功德莊嚴)。】
「　如來震法威」


【(如來成道威震大千外道群魔一時降伏寶積經云成佛普一切降伏魔官属)。】
「　龍天常護衛」

【(大慈所攝龍自歸心三界㝡尊天亦展禮華嚴經云天王龍王皆悉
守護)。】
「　安樂慧花飛」

【(清淨法界眾相寂靜四智心品永離惱害佛慧說法
如天花飛眾生見聞無不喜樂月燈三昧經云妙花怡恱心眾生得安樂)。】

「　東受華胥國」

【(軒后夢遊華胥乃願所化之國同此清淨佛生西土法欲
東傳光照此方意令清淨法華經云此光照東方萬八千佛土)。】
「　人天行滿時」


【(人中具修諸行兜率為㝡後身機感應時因圓果滿華嚴經云具足成滿一切眾行)。】
「　四維及上下」

【(包總四維仍及上下聖化所及周徧十方華嚴經云十方世界中智
慧無障礙)。】
「　朗鑒法無私」

【(慧光朗鑒不間冤親法於日月星之三光無私
照也密嚴經云譬如日天子赫弈乘寶宮旋繞湏彌山周流照天下)。】

「　功力及圓就」

【(積德累功十力四智迨及圓就成大寶王華嚴經云長養
無盡福成就菩提道)。】
「　悟來心不怖」

【(金剛座上證悟覺心說法降魔永斷
憂怖仁王經云離我我所無怖畏故)。】
「　若逢善影形」

【(善無漏智生起現前
如影如形更無暫離唯識論云純淨圓德能現能生身土智影無間無斷)。】
「　業種歸何處」

【(性本清淨因妄起業達妄非實業惑歸空所有無始一切業種起既
非真滅亦無處唯識論云解脫道時初巳成佛異熟識種所知障種俱時捨故)。】

「　西極耶尼界」

【(西則四天下其唯一焉号瞿耶尼境同極樂諸佛知見彼
界他方頓悟之間甚如謦咳藥師經云西方無量壽國無有異也)。】
「　循環辯法機」

【(大法機權循環無巳能了真性觀照一如法華經云如來于時觀是眾生諸根
利鈍)。】
「　雖然增壽命」

【(能眀真覺達佛心源演法無窮喻增壽命秖於當是
便證菩提圓覺經云煩惱斷盡便證實相)。】
「　妙理化生遟」

【(佛法幽微眾生
利鈍見性成佛不必化成涅槃經云佛知國土眾生不同利鈍差別)。】

「　賢劫無為信」

【(千佛出興當其賢劫以無為化盡發信心而成道果千佛
名經云於是賢劫中皆當得阿耨菩提)。】
「　光揚日月輝」

【(日月輝者智之
功用初地菩薩生如來家證二空斷二障智體圓眀光輝百國法華經云智慧光明如日
之照)。】
「　實言金口喻」

【(實言者誠諦語金口喻者法性深奧金口方宣事相
難通湏陳譬喻金剛經云我今實言告汝)。】
「　妙覺正詮機」

【(妙覺者佛至号
正則非邪詮乃言教機則機緣謂佛以正道教化也法華經云諸佛隨冝說法)。】

「　愚質四夷種」

【(無眀為本愚質乃興故生四夷種類各異金光眀經云愚
癡無智造作眾𢙣)。】
「　談空起是非」

【(佛說真空情生見異是非紛擾迷悟
混融般若經云是諸法空相)。】
「　不隨根性識」

【(依根發識各覽外塵塵境
彌多過患非一智心無染自證涅槃遺教經云是故智者制而不隨)。】
「　散亂發心機」

【(謂心逐境也一真不顯萬法摐然滿目瞖生靈光不照遺教經云譬如狂象無
鉤猿猴得樹難可禁制)。】

「　德動堪消息」

【(德以自度為萬行之門動以利他作化導之本消則泯妄
息乃淨塵報恩經云生自利利彼心)。】
「　心平無嶮路」

【(了空無我對冤親以
一如嶮路心平則坦然而清淨楞嚴經云伹平心地則世界地平)。】
「　履之意未調」

【(初心踐道謂之履也於法不深故曰未調維摩經云履踐如來所行之跡不能
於深法中調伏其心)。】
「　苦不勞行步」

【(修進曰步迷徒修道枉用功勤悟者
䪺超一念具足法華經云無上寶聚不求自得)。】

「　三天金色界」

【(佛顯六通化金色世界諸天震動普攝機緣法華經云時
娑婆世界即變清淨)。】
「　像教世通時」

【(聖教流通法輪大轉與時消息作世
導師淨名經云十方國土廣宣流布)。】
「　化出琉璃殿」

【(指喻化城助揚真諦
報佛所現名為化出琉璃者七寶一數華嚴經云普光眀殿七寶所成寶中發光㸦相暎
徹)。】
「　開張大法儀」

【(法顯威儀四事供養隨機應用開大法門化導群迷
令達真淨法華經云如三世諸佛說法之儀式)。】

「　信起波羅蜜」

【(覺一性靈通證六波羅蜜能圓万行自了真源金剛經云
信心清淨則生實相)。】
「　菩提接引時」

【(道證菩提果成真淨如來善誘䪺悟
圓通法華經云化一切眾生皆令入佛道)。】
「　經心施一法」

【(如來藏中有大經卷
開斯一法超利無邊法華經云終不以小乘濟度於眾生)。】
「　樂道性中為」


【(居塵無累在染翻真道處身中性超物外維摩經云雖行三界而不壞法性是菩薩行)。】

「　諦信何般是」

【(本從諦信終歸實際一則一切作是作非若了真乘更無
他說法華經云信受者亦難)。】
「　中間勿妄為」

【(非前後際亦非中道離聞
離見妄想頓袪涅槃經云佛法中道遠離二邊)。】
「　未窮因果證」

【(執心取相
因果攀緣直至菩提了然清淨華嚴經云即心自性不由他悟)。】
「　虛走坐忘疲」

【(權教異路不達根源一念無心全空萬慮楞嚴經云不動道塲徧十方界)。】

「　利涉本無涯」

【(佛法廣大如海無涯善行之人觸途利涉華嚴經云佛法
廣大無涯際)。】
「　清心離染污」

【(澄靜內識不著外塵離染絕非澄心不起
故華嚴經云清淨離垢從心起)。】
「　如斯得自眀」

【(性遊大覺心𢍆無生悟得
自眀非從他受法華經云唯獨自眀了餘人所不見)。】
「　欻若眀惺悟」

【(無明
䪺惺正覺現前心相寂然無明永斷維摩經云即時豁然還得本心)。】

「　語正真堪重」

【(言語道斷真正不虛妙法無差群生仰重法華經云其語
巧妙純一無雜具足清白梵行之相)。】
「　其如信復疑」

【(疑如電影若住則心
無疑根器未深乃轉成其猶豫金剛經云狐疑不信)。】
「　義成無染著」

【(言詮
極理徹大義於真乘心境虛閑了無染於思慮華嚴經云無染無著)。】
「　自在法中師」

【(法非軓度隨性識以化緣於相無情乃萬經而皆泯華嚴經云當如法王得自在)。】

「　言惑多虛妄」

【(言為意表惑乃心迷迷言不真故多虛妄圓覺經云虛妄
浮心多諸巧見)。】
「　經文大法儀」

【(經文敷演秘密難思或三昧以放光或雨
花而動地皆說法儀䡄也法華經云擊大法皷演大法義)。】
「　無心即是道」


【(執境緣而取塵是為有著了人法以皆遣故曰無心道即無上道華嚴經云無我心調伏
當成無上道)。】
「　迷認少相知」

【(迷即背法身本有認乃取四大初生少相
知者大悟幽深小乘莫測維摩經云我觀小乘智慧微淺)。】
御製秘藏詮卷第七

丙午歲高麗國大藏都監奉
𠡠雕造

御製秘藏詮卷第八　　　　　　　車

「　純實合僧祇」

【(念念無差深窮實際歷僧祇劫功行何殊法華經云自我
得佛來所經諸劫數無量百千萬億載阿僧祇)。】
「　無令一行虧」

【(戒德瑩淨
行解無虧慧見圓眀萬法清淨法華經云威儀無缺淨如寶珠)。】
「　法身非所着」

【(凝寂無相非所著故智無所得法亦通流華嚴經云入深智處無所着)。】
「　言下𢍆心時」

【(頓了無生𢍆心絕念圓成正覺便𢍆無生華嚴經云了達無時
法一念成正覺)。】

「　益身唯正法」

【(入道之人離諸邪見身定有益於法無餘維摩經云入持
正法救護一切)。】
「　如夢心邪慮」

【(妄境如夢色塵所緣為有邪見違背正法
華嚴經云如夢不真實)。】
「　幻化自紛紜」

【(虛假不真惣是幻化眾生顛倒
塵慮紛紜維摩經云是身如幻從顛倒起)。】
「　慈雲乘救護」

【(佛具悲心能為
救護慈雲彌布法雨普霑一切眾生無不受潤法華經云慈意妙大雲澍甘露法雨)。】

「　和氣皆真正」

【(和氣者謂心性柔順內外無差故得惣合真源同歸正道
法華經云柔和質直者則皆見我身)。】
「　金僊妙覺依」

【(金僊即佛能修智人
妙覺依者覺性圓妙所依理也圓覺經云一切如來本起因地皆依圓照清淨覺相)。】
「　剎心平善樂」

【(剎即剎𨚗心乃意識平善樂者觀法無二順理輕安𢍆果之因
也法華經云善修如是安樂心故)。】
「　方𢍆法王機」

【(法王者說法自在眾
生依止故為平等利樂為心淨名經云法王法力超群生常以法財施一切)。】

「　迷識獨何為」

【(癡心曰迷了別為識識隨妄轉迷逐邪生不𢍆真機如何
證悟楞嚴經云從迷積迷以歷塵劫)。】
「　無心般若依」

【(般若智慧本為無心
法海融通慈航廣度大般若經云依般若波羅蜜多故)。】
「　能於言下悟」


【(真機極妙悟即忘言法貫大千借事顯理維摩經云說是語時五百天子得法眼淨)。】

「　攝受透深機」

【(能攝法要透頂全真悟在臨機不生別念法華經云
佛知彼心行故為說大乘)。】

「　語要通津法」

【(語合佛旨法自通流不假智舟自達彼岸法華經云通達
大智到於彼岸)。】
「　迷情見轉癡」

【(不執迷情則達真見為癡所縛不悟妙明
法華經云眾生諸根鈍著樂癡所盲)。】
「　自將顛倒意」

【(妄心顛倒真智
亦迷意馬奔馳淨途漸遠楞嚴經云迷失真性顛倒行事)。】
「　沉滯向阿鼻」

【(妄源流轉情執循環不悟真空何由解脫業緣漂沒即入苦趣楞嚴
經云墮阿鼻獄)。】

「　故驗修行人」

【(故驗者標舉揀擇之詞依法順習謂之修行善解任持故
稱人也金光明經云勤心修習六波羅蜜)。】
「　朝聞及薄暮」

【(上士趣道
朝暮精勤聞自耳根發明心識遺教經云晝則勤心修習善法初夜後夜亦勿有廢)。】

「　觀音妙智力」

【(觀音者因觀聲得号以無作妙智力開示普門從聞思修
而行果無不證楞嚴經云無作妙智力)。】
「　如電善分布」

【(大悟豁然纖毫
無礙譬如雲間電布照道路以皆明遺教經云譬如夜見電光即得見道)。】

「　塵內勿嫌疑」

【(塵即煩惱障礙菩提不離於塵嫌疑轉盛維摩經云行少
欲知足而不捨世法)。】
「　其中定是非」

【(妄塵擾擾迷海轉深若了真心断諸
迷執維摩經云諸煩惱則眾生為之塵勞諸佛以此而作佛事)。】
「　因緣無障礙」

【(初起為因展轉為緣為因緣故而生障礙若達實際了無生滅淨名經云於因緣果
報無違無諍)。】
「　祖印合真機」

【(迦葉初傳如來法印不隨情見自合真機
如印印泥無先無後楞嚴經云如來印我成阿羅漢)。】

「　垢淨情何著」

【(情忘境泯垢淨體空一理皎然二法清淨維摩經云
垢淨為二見垢實性則無淨相)。】
「　還同糞上衣」

【(棄本逐末二見顛倒唯淨
與穢一法何殊服糞掃衣昇如來座法華經云着如來衣坐如來座)。】
「　心中能自照」

【(從心起智不照本源非智非心萬法清淨圓覺經云心照清淨)。】
「　何物欲相違」

【(智通妙理全物我以皆真見徹靈源融違順而齊致楞嚴經云發真
歸元此十方空皆悉銷殞)。】

「　往事不堪追」

【(過去名往營辦曰事謂定心淨妙俯視塵區念彼迷徒豈
堪追憶楞嚴經云却來觀世間猶如夢中事)。】
「　夤緣沒了期」

【(夤緣者聯
綿相續沒了期者歎于不歇謂妄情無際流轉何窮金光明經云生沒無際輪轉不息)。】

「　頓拋有漏相」

【(忽契道理乃曰頓拋未到無生惣名有漏相則擾擾之狀
金光眀經云遠離一切諸𢙣等)。】
「　寂默達宗師」

【(寂默者攝念達即了徹歸
真得旨故曰宗師謂見性還源心印相契法華經云又見菩薩寂然宴默)。】

「　顯證無非慮」

【(顯者淨智纔起證乃本覺明圓永断於邪思故云無非慮
圓覺經云當依正智慧便得超邪見)。】
「　聖賢相會遇」

【(聖則十地菩薩賢乃
三賢位人行願相昭智德同契故云會遇維摩經云諸佛賢聖共相稱歎)。】
「　說法在靈山」

【(如來隨世示樂幽居山靜境閑堪為說法法說廣大利益尤深故法
華經云常在靈鷲山)。】
「　皆是真空喻」

【(海藏法門理同言別故此惣指皆是
真空喻則譬喻金光眀經云無量餘經巳廣說空又云本性空寂)。】

「　來即心無事」

【(悲心三界為物而來善契一真翛然無事維摩經云不來
相而來)。】
「　去還却有為」

【(法本無生性亦不滅情拘三界還着有為金剛
經云無所從來亦無所去)。】
「　妙聞真實相」

【(正智悟理名曰妙聞達本歸真
實相斯顯維摩經云其法者無聞無得)。】
「　凡解不通知」

【(凡愚不了智解
寧通妙理廣深安窮淵極淨名經云雖信解深法而取相分別)。】

「　人見他心相」

【(維摩經云先當入定觀彼人心見謂真俗二智俗智照他
人心真智證自實相)。】
「　忻然性不迷」

【(唯識論云生如來家住極善地忻然
謂得無漏正解發生既證二空安然寂用)。】
「　一真求問處」

【(一真未悟問處
湏求了達現前俱無所得金剛頌云空生初請問善逝應機詶)。】
「　觸目是菩提」

【(四智洞明萬法本寂逍遙無滯觸目皆真智度論云菩提菩提断俱名為菩提)。】

「　種類分難辯」

【(色心差別種類難分解𢍆歸真逈超心識法界觀云一多
緣起之無邊)。】
「　其如理要齊」

【(一真妙理凡聖皆齊方便千途會歸一寂
維摩經云一切法皆如也至於彌勒亦如也)。】
「　不於真正法」

【(真如圓寂
正法菩提理智俱融自常安靜唯識論云安樂解脫身)。】
「　㸦亂起狂迷」


【(遍計起執諸見纏心既悟圓成而生正解維摩經云菩薩於諸見而不動)。】

「　攝心歸實中」

【(真心離緣攝歸實際既無二相恒在理中金剛經云信心
清淨則生實相)。】
「　眾生悉普濟」

【(眾生所化之境諸佛普大慈悲既悟二空
平等與樂維摩經云行安樂慈令得佛樂)。】
「　不能障宿緣」

【(本謂緣識障於
菩提能了真空自除宿業彌勒頌云先身有報障今日受持經)。】
「　終知福與慧」

【(業殃既泯福慧二嚴過去未來悉令知覺維摩經云順佛智慧不隨他教)。】

「　東注滄溟海」

【(智源洋溢覺海生光量等無邊如波東注圓覺經云能入
清淨覺海)。】
「　法心理不虧」

【(法歸實相心悟菩提證悟無虧能成妙用維摩
經云一念知一切法)。】
「　能無增減相」

【(智有淺深法無增減能體真相定證
涅槃大般若經云在聖不增處凡不減)。】
「　歷劫道可疑」

【(佛法廣妙窮刧
難量於道無疑能成正覺淨名經云於無數億劫得入於佛道)。】

「　西域傳經梵」

【(佛化西土經梵東流極無邊方咸能悟解維摩經云廣流
布於閻浮提)。】
「　年流日月飛」

【(歎出遷流刧成刧壞浮生瞬息石大電光
日月輪廻若生滅法我佛妙用誰能覺知維摩經云或現刧盡燒照令知無常)。】
「　愚營身外事」

【(外相營營曾無暫息內照寂寂智用疑然彌勒頌云愚人看似
妄智者見唯真)。】
「　豈曉法中機」

【(既拘情想豈悟玄機達正覺之宗乘證無
生之法忍維摩經云除彼不肖人癡𡨋無智者)。】

「　智種因中得」

【(四智現果起自因中五位修真聞熏習得真諦論云下佛
種子於眾生因)。】
「　能祛妄想為」

【(妄謂客塵想謂心垢無漏智火能燒惑薪
染法既除真性清淨維摩經云無妄想是淨)。】
「　忻逢隨意釋」

【(忻逢法教
頂受無猒了悟真空隨意開釋投之未悟令獲本真淨名經云應大忻慶頂受此法)。】
「　魔境暗消疑」

【(未了真覺魔境惑心若證二空疑暗消遣華嚴經云十千諸魔
發菩提心)。】

「　受福力無窮」

【(智悟圓成名為受福真理難屈乃力無窮維摩經云我今
略說不可思議解脫之力窮劫無盡)。】
「　如來皆實記」

【(童子戲沙如來授記
行因雖少感果彌多報應之徵故言皆實維摩經云世尊授仁者記)。】
「　果從天上捐」

【(果謂佛果即護明菩薩捐天上快樂下降人間菩提樹下成無上覺維摩經云得甘
露滅覺道成)。】
「　五蘊無遮閇」

【(既成佛果五蘊皆空周遍十方故無遮閇
維摩經云洞達五受陰空故)。】

「　愚能守一善」

【(一謂純精無雜善謂順理益生捨偽求真證寂滅樂法華
經云純一無雜)。】
「　動靜合玄機」

【(動謂彌綸法界靜謂內𢍆一真雖現和光
玄機自𢍆維摩經云常自靜故)。】
「　六賊皆自散」

【(六塵擾乱迷妄相仍動靜
皆空幻塵自散金剛經頌云因塵皆是幻)。】
「　真緣好仗依」

【(真常佛性信心
所緣三身菩提人天依仗起信論云常念真如法故)。】

「　舒展三千界」

【(法性無跡舒展而俱遍三千實際無邊智用而體周沙界
華嚴經云法性遍在一切處)。】
「　真空不強為」

【(真空法身體非強弱自然
正覺無法不包維摩經云我觀如來無強無弱)。】
「　蓮花生水底」

【(蓮華喻於
佛性水喻法也佛性清淨若蓮出淤泥法演大千如水能潤下淨名經云卑濕於泥乃生
此花)。】
「　智慧達人知」

【(諸佛智慧妙盡宗源非凡情之所知乃達人之可入
法華經云善入佛慧通達大智)。】

「　結盡千花子」

【(花表輪王千子曩結願因於此賢劫之中盡當作佛維摩
經云其王千子即賢劫中千佛是也)。】
「　如來救度知」

【(如來大悲知根熟者
度觀有苦者救普益眾生平等與樂淨名經云稽首能度諸世間)。】
「　黃金銀世界」

【(黃金者表佛土純淨可寶重故銀世界者彰行願無瑕皆無漏故寶積經云無
量功德寶莊嚴土)。】
「　佛法道隆時」

【(諸佛出世法教流行三寶欝興道隆
永刧歸依者皆蒙果證見聞者盡發菩提淨名經云紹隆三寶能使不絕)。】

「　化度眾生業」

【(益物興悲利樂為業慈流大化令度苦源遺教經云所應
度者皆巳度訖)。】
「　法流無所滯」

【(法澤普潤流布十方動植霑恩故無所滯
唯識論云法駃流中任運轉故)。】
「　壯心展臂時」

【(未悟真常久縈三界壯心
如展剎𨚗頓圓彌勒經云譬如壯士屈伸臂頃)。】
「　去偽歸真諦」

【(心猿既伏
意馬自調去除虛偽之情真諦安然可見淨名經云諦是道塲無虛偽故)。】

「　法諭流三界」

【(法諭者佛至教也能悟真法出離三界佛垂慈諭普及含
生維摩經云三轉法輪於大千)。】
「　圓眀照十方」

【(理生智解洞照十方性相
俱融圓明無礙法華經云光明照十方)。】
「　觀音常自在」

【(觀音菩薩悲智
自在救諸苦惱應病與藥功無不利慧無不用楞嚴經云觀音自在力)。】
「　善種福無疆」

【(善能利物為世導師福慧無彊含生普益法華經云福聚海無量)。】

「　旨妙因緣境」

【(因緣境寂妙旨圓通善了唯心真常自現維摩經云以因
緣故諸法生)。】
「　威儀大化楊」

【(世尊演法四威儀中闡大慈悲敷演聖化
維摩經云諸佛威儀而作佛事)。】
「　如來真密諭」

【(如來密語於道幽深證妙
圓通詮上乘義淨名經云諸佛秘藏)。】
「　殊勝演為祥」

【(法皆殊勝道𢍆吉祥
言教無窮咸利群有佛地經云名稱吉祥及尊貴)。】

「　玄微平海岳」

【(法性玄微量超海岳智心平等遍滿真如華嚴經云證平
等法心無高下)。】
「　性相實諸方」

【(性相本真無明起惑能證實義廣遍十方
華嚴經云唯願證知諸法實性)。】
「　應現無差別」

【(應物降生興慈雲之普覆
現身說法何怨親之差殊法華經云常為一切平等說法)。】
「　隨機化道塲」


【(化䪺漸機設實權教蘊積眾善高坐道場法華經云我始坐道場觀樹亦經行)。】

「　俗諦門庭事」

【(凡夫違真常遊俗諦事依心起假号門庭法華經云譬如
長者有一大宅又云唯有一門)。】
「　迷情終日醉」

【(心迷塵境終日纏綿情著
愛貪長時昬醉唯識論云昬醉纏心曾無醒覺)。】
「　分眀至理言」

【(至極言論
理甚分眀小智聞之迷惑不悟維摩經云眀宣無常苦空無我寂滅)。】
「　大道玄幽細」

【(佛道無上号曰玄幽八萬威儀大乘細行淨名經云欲行大道其示小侄)。】

「　甚深依妙理」

【(二空妙理實曰甚深萬法所依出生諸善故華嚴經云微
妙定所依)。】
「　智慧福延昌」

【(智慧萬行之體福為眾德之源若乃行願齊修
是即延昌福智華嚴經云智慧誘誨是菩薩福德)。】
「　利益眾生苦」

【(聖人
興悲念眾生苦捨淨居穢利益遊心法華經云眾生沒在苦引之令得出)。】
「　菩提願久長」

【(因中四誓果極而三願巳圓菩提智中利生久長而何盡寶積經云
我為智者說菩提應說一切法法量)。】

「　大善勝諸𢙣」

【(善謂無為無漏善也體深用廣稱之為大超諸有漏是勝
諸𢙣梵網經云教化是𢙣人令生大乘善法)。】
「　施張徧八荒」

【(王之有道
恩及遠荒佛住無為法施沙界華嚴經云廣大周遍)。】
「　去邪歸正道」

【(正道
乃佛之正法也設聞外道種種虛妄說法不生邪見正道自歸楞嚴經云諸善男子堅凝
正心魔不得便)。】
「　時敘自然康」

【(時敘謂時之次苐既住正道於一切時邪
魔不侵自然康樂佛地論云坦然安坐妙菩提座)。】

「　信解真如教」

【(信謂心淨除疑解謂印境决定俱達教旨同了真如唯識
論云於三寶真淨德中深信忍故)。】
「　威雄振法王」

【(居尊化物示現威雄
破諸魔軍神通遠振辯說自在稱為法王法華經云大雄猛世尊諸釋之法王)。】
「　深窮清淨理」

【(智断具足号曰深窮理自恒真名為清淨寶積經云見一切法自性
清淨)。】
「　聖語遠昭彰」

【(詞法義音乃為聖語理事明著号曰昭彰千古遠流
誠可依信法華經云我今分明宣說汝等)。】

「　報現兩般心」

【(不悟一真強生二見了斯幽旨兩心自亡金剛經云修一
切善法則得菩提維摩經云殺生是殺生報)。】
「　斯言終失墜」

【(斯言之意
指前二心固執情堅誠終失墜淨名經云解脫者無所言說故)。】
「　千經與萬論」

【(千經萬論諸聖真談極則玄機佛理自顯淨名經云天帝白佛言我從佛聞百千經
典)。】
「　一悟皆玄𢍆」

【(一悟了達萬法皆空玄𢍆真常名言都泯維摩經云
達諸法相無𦊱礙故)。】

「　智海深無極」

【(法華經云諸佛智慧甚深無量海即深奧之義為佛果中
無漏智起證法身時無有邊極也)。】
「　真空理要長」

【(真即真正謂佛断盡
煩惱所知二障顯證二空圓常之理一得永得更無窮盡法華經云世間相常住)。】
「　分眀歸有實」

【(分毫證盡明解真源即佛果位中涅槃寶所有實體性法華經
云唯此一事實)。】
「　餘外更無方」

【(法華論云除一切智智更無餘事為唯有
法身理智一大乘外其餘有空莫能比方)。】

「　我見眾生性」

【(法華經云我以佛眼觀見六道眾生為佛果中起後得智
觀一切眾生悉有佛性)。】
「　迷途認法王」

【(迷者墜墮生死名曰迷途為眾
生未悟大乘不能信受法華經云迷惑不信受妄認法王)。】
「　若能依體用」


【(法華經云知此眾生種相體性若依一乘理行六度行作用修行必成佛道)。】
「　妙覺可稱揚」

【(妙者妙理覺行圓滿法中稱揚大乘正法法華經云今復轉㝡妙無上大
法輪)。】

「　真語非常意」

【(金剛經云如來是真語者實語者佛後得智中說三妙觀
得三身果因果决定非常意也)。】
「　冥心坐道塲」

【(冥者默義即佛大悲心中
起現化身示現王宮生降伏眾魔菩提樹下坐金剛座因成果滿名坐道塲法華經云我
始坐道塲)。】
「　無為歸解悟」

【(無為法身湏歸悟解起根本智證二空理法華
經云悟佛知見出現於世)。】
「　上聖轉高昌」

【(佛為聖人證一乘法断二種生
死道德遐昌更無過上法華經云於諸世間為無有上)。】

「　應用千途遙」

【(依理起用應機說法法華經云為求菩薩者說應六波羅
蜜巧化千途萬般逕路)。】
「　善心無上逝」

【(如來善心更無過上法華經云
無上士調御丈夫逝者往也)。】
「　福來一念時」

【(為佛修百福因來至果位
相好圓滿法華經云百福身莊嚴始從一念發心時也)。】
「　利樂先施慧」


【(佛依玄理起於智慧觀眾生性隨機教化說法饒益拔苦與樂法華經云多所饒益安樂
眾生)。】

「　平等恒沙際」

【(大乘法性無有高下名曰平等法華經云大乘平等法即
諭如恒河沙􂗆了無邊際)。】
「　圓中法異常」

【(圓成妙理真實無為即佛法身
凝然常在體離生滅法華經云常在此不滅)。】
「　化超千萬億」

【(法華經云
超出成正覺意言佛現世間出過千萬億一切眾生也)。】
「　慈眼大開張」


【(慈悲之眼觀視眾生廣宣教法輪大法輪法華經云慈眼視眾生福聚海無量)。】

「　說法無窮盡」

【(說者演也法即教法聲名句文宣暢不息名無窮盡法華
經云無量億劫說不能盡)。】
「　如來順世情」

【(如來者佛之通号善應玄機名
順世情法華經云隨順世間若干種性)。】
「　靈山高會上」

【(靈山高峻表一
乘出過二乘佛常在此山宣說妙法法華經云常在靈鷲山)。】
「　語話甚分明」

【(語話者談說詮文顯所詮理大乘法相分明示現法華經云分明說諸法)。】

「　理性深何遠」

【(理性者即法界性迷之則一一差異悟之乃本性真常法
華經云知法常無性)。】
「　玄源意轉精」

【(玄謂玄妙源謂真源悟之意轉精通
迷之心多惑亂金剛經云欲達無生路應當識本源)。】
「　圓通諸果證」

【(圓者
圓妙通謂通達楞嚴經云佛遣二十五聖證入圓通皆獲果位)。】
「　覺海湛然清」

【(覺謂妙覺海即性海不動不搖絕塵絕染楞嚴經云覺海性澄圓圓澄覺元妙)。】

「　成道在今辰」

【(佛示現出世為救眾生耶今生成道證無為也法華經云
佛得道甚近)。】
「　高天接厚地」

【(如來在人天之上名高㝡尊勝故佛号為
天法華經云㝡後天中天号曰然燈佛佛接引眾生離深厚生死之地也)。】
「　無以報佛恩」

【(佛居淨土非聖非凡隨機教化實為恩深無以報也法華經云世尊大恩無量
億刧誰能報者)。】
「　慈護龍天衛」

【(慈謂慈悲護念眾生常無疲倦法華經云
諸天晝夜常為法故而衛護之)。】

「　詮法傳真諦」

【(佛佛相傳印印相𢍆如來妙旨化諭多方金剛經頌云有
形終不大無相乃為真)。】
「　寬容徧八紘」

【(法身妙淨徧滿十方妙善通容
咸令悟解金剛經頌云圓明法界內無處不寬容)。】
「　大慈垂惣要」

【(唯佛
慈心常垂方便萬法之要絕離一源法華經云以大慈悲力度苦惱眾生)。】
「　道果達無生」

【(佛具無漏智悉證無為理體顯然離諸生滅法華經云今者見世尊安隱
成佛道)。】

「　求道無心是」

【(求謂忻求道謂佛道無心者断執著緣無取無捨唯心澄
湛是真道矣法華經云求道過七日得諸佛智)。】
「　冥然合上清」

【(真心寂默
妙理通流𡨋𢍆上乘萬法清淨法華論云進取上上清淨義故)。】
「　真空非語默」

【(妙空無相語默皆真理體離言非語非默金剛頌云去來終莫見語默永無方)。】
「　妙用智縱橫」

【(法華經云是乘微妙清淨苐一即顯真智縱橫證法界理也)。】

「　解悟開諸暗」

【(佛證法身於法解悟断盡煩惱非明暗相法華經云無明
暗蔽永盡無餘)。】
「　舒張自作程」

【(圓成妙理遍周法界卷舒無礙體理圓成
佛道法華經云自作若使人皆以成佛道)。】
「　因緣垂一問」

【(因佛放光大眾
生疑彌勒發問文殊為荅法華論云問於一人多人欲聞生希有心)。】
「　萬法坦然平」

【(真如法性無為萬德即觀此理無有高下金剛頌云常能作此觀真妄坦然平)。】

「　就本論其聖」

【(始從凡位終至菩提皆在真空法性海中維摩經云無住
為本)。】
「　光眀普照世」

【(如來放光普照世界約理談妙事理寂然寂而恒照
楞嚴經云從肉髻間涌出光明遍照法界)。】
「　唯心道覺緣」

【(心含萬法法妙
一真至道無私非緣非覺仁王經云十善菩薩發大心長別三界苦輪海)。】
「　智以生慈慧」

【(以智為因能生慈悲拔苦與樂慧濟眾生法華經云慈悲於一切度
脫苦眾生)。】

「　證果生千刧」

【(證謂證入果謂道果法華經云自證無上道即佛具修萬
行歷生千刧方證佛果)。】
「　安居善化成」

【(即佛安住大乘善化群品眾生
本性咸能悟觧法華經云善能教化眾生之類)。】
「　周知無所礙」

【(謂無罣礙
周遍了知法性皆空無所不利法華經云如來觀知一切諸法通達無礙)。】
「　大法救眾生」

【(一切有情稟教依行断𢙣修善捨凡成聖法華經云說大乘經名妙
法蓮華)。】

「　志欲超三界」

【(棄彼六塵超昇三界欲界色界無色界法華經云如來巳
離三界火宅)。】
「　緣來有重輕」

【(法皆平等緣非輕重為執因緣而分輕重
能祛執妄三界寂然法華經云眾生垢重)。】
「　非心終是悟」

【(因位妄執未證
真常靜慮澄思終成佛道法華論云悟者巳發菩提心入佛法故)。】
「　豈獨化無情」

【(慈悲功行普利含生情與無情化現開悟法華經云憐愍教化利益我等)。】

「　果喻恒沙數」

【(法華經云如是大果報種種性相義諭者譬諭如恒河沙
數無有限量佛果亦然)。】
「　昬衢執有情」

【(有情妄執若履昬衢生死涅槃
不能出離寶積經云隨執著造業由於煩惱故)。】
「　寂然無上智」

【(無上智即
佛轉因位苐八識得果中大圓鑒智本體寂然法華經云得無上智慧)。】
「　萬法自圓成」

【(法身萬德受用圓滿化喻群生智遍成就法華經云度不可計眾成
就一切智)。】

「　觀曉如來教」

【(觀謂觀察曉悟真常栖心典誥大乘教法一味無差法華
經云觀諸法性無有二相)。】
「　慈悲度一切」

【(興慈運悲廣度諸苦法華經云
大慈悲為室柔和忍辱衣度謂度脫眾生無量故名一切)。】
「　山河時暫間」


【(山河大地噐世間也成住壞空不能長久故彰時暫楞嚴經云如彼山河擊則成炎鎔則
成水非久遠矣)。】
「　至道還𡨋𢍆」

【(法華經云我今成佛道還冥法界𢍆合真
理故)。】

「　因地行脩證」

【(佛性為因地依七地四菩薩而脩大行證者佛道圓滿法
華經云證於無上道)。】
「　無差釋子名」

【(法華經云佛昔從釋種子者佛之弟
子即一切出家人常脩梵行惣名釋子)。】
「　攝心歸正念」

【(攝諸妄心不逐
外境即歸於真正之念楞嚴經云攝念未久身心忽空即歸正念)。】
「　真理未
嘗傾」

【(真如法性體無生滅名未嘗傾楞嚴經云而如來藏隨為色空相傾相𡙸
而彼性未曾動)。】

「　義達僧祇劫」

【(凡所修行經三大阿僧祇劫方成正覺法華經云過阿僧
祇刧乃成等正覺)。】
「　還隨福業亭」

【(福即六度業謂行業即萬行隨因中
福慧亭修方成佛道法華經中種種修福慧皆巳成佛道)。】
「　能求真妙法」


【(去妄成真達玄通妙凝然正法即微妙理也法華經云甚深微妙法)。】
「　佛事敢言輕」

【(有四智菩提即佛一大事深奧功德豈敢言輕法華經云諸佛以一大事
因緣故出現於世)。】

「　法教依玄理」

【(法華論云教菩薩法者為教化隨器法成就故顯依玄妙
法界理流出)。】
「　還將諸會同」

【(說法隨方無問雙林鹿苑教宣一味根逐
淺深華嚴經云同會一法道塲中)。】
「　金人來入夢」

【(法華經云又見諸佛
身相金色後漢明帝夢金人身長丈六佛法之始)。】
「　聖教遠流通」

【(迦葉
摩騰及笁法蘭遠賷聖言流傳東土法華經云閻浮提內廣令流布)。】

「　見善照諸緣」

【(見悟善性當體即真照諸境緣無所起滅也楞嚴經云緣
所緣盡即真性顯現)。】
「　麤針求縫細」

【(理事皆空攝相歸性冥合真空非麤
非細華嚴經云麤者無所有微細亦復然)。】
「　一塵障大海」

【(海即佛智海也
自體凝皎靜相無動華嚴經云不動如山智如海)。】
「　妄起無邊際」

【(唯識
論云如天忽雲如鑑忽塵若息妄旋真當處寂湛若隨緣興變即無邊際)。】
御製秘藏詮卷第八

丁未歲高麗國大藏都監奉
𠡠雕造

御製秘藏詮卷第九　　　　　　　車

「　旨趣知深淺」

【(幽微旨趣唯證相應聖智既通務化為本觀根授道設藥
逗機善知淺深頓漸同益涅槃經云三獸渡河淺深有異)。】
「　來傳自域中」


【(摩騰興教漢世而來達磨傳心梁朝密付流通宗教大布域中初祖云吾本來茲土傳教
救迷情)。】
「　祇園修本行」

【(祇園所依處也稱理而修名修本行精勤無捨
期證佛乘楞嚴經云佛在室羅筏城祇園精舍)。】
「　功妙果無窮」

【(三祇果滿
四智功圓萬行㽵嚴一一稱體功德相好妙極無窮法界獨尊成㝡上覺唯識論云根根
塵塵量周法界)。】

「　玄義皆殊勝」

【(玄謂玄言義乃妙義此顯能詮教道所詮義理旨趣幽深
故皆殊勝維摩經云無離文字說解脫相)。】
「　真源是實宗」

【(真源乃一真法
界本自湛然周遍十方平等一相是實宗也華嚴經云法界如如常不動)。】
「　一言能悟解」

【(夫聽法者於一言下䪺𢍆幽旨善解宗源大悟現前了無所得華嚴經云性空
即是佛不可得思量)。】
「　萬法自圓通」

【(三界唯心萬法唯識識心達本性相
一如挺拔清虛蕭然物外法界觀云繁興大用起必全真)。】

「　幽隱分眀說」

【(幽隱至道路絕名言佛既證窮悲他未悟分眀為說令𢍆
本心法華經云甚深秘藏今為汝說)。】
「　筌蹄覺妙通」

【(聖人演教指喻筌蹄
得意歸真本忘言象言象既寂覺妙斯通華嚴經云以法滋味益群生大惠能通比覺道)。】

「　萬緣皆𢍆合」

【(知緣假有𡚶執不生寂用隨緣緣皆𢍆合物我無二彼此
寧殊肈論云緣無不契會無不通)。】
「　佛行弃王宮」

【(王宮示化巧應時宣
現迹初成俯從物欲法華經云出釋氏宮伽耶成道又云慜眾生故生此人間)。】

「　有為不挂情」

【(有為如幻緣合假成了達非真情念不挂華嚴經云念念
攀緣一切境心心永断諸分別)。】
「　如見示深信」

【(如見有情轉示深信令生
正解倣法修行無捨精勤趣期妙極起信論云若信不信真如是信不名深信)。】
「　帝釋與梵王」

【(帝釋梵王恒隨佛化既聞正法意解心開妙道斯通廣益天眾
法華經云釋梵如恒沙無􂗆佛土來)。】
「　諸天論五印」

【(諸天聖侶悟法賚神
期報佛恩遞相化導共竪諸佛之旨恒論五印之心永耀真燈常光梵眾)。】

「　大覺無涯海」

【(無涯覺海妙智恒遊圓滿湛然瑩徹沙界楞嚴經云覺海
性澄圓圓登覺元妙)。】
「　慈悲慧眼雄」

【(大雄惠眼䪺超生死之源廣運慈悲
不住無為之界自他俱濟宗說雙陳楞嚴經云大雄大力大慈悲)。】
「　眾生能信受」

【(信之於心體重玄至道受之於口持妙辯恒宣法華經云若能信受當如
佛教廣為宣說)。】
「　達識盡為空」

【(了達本識四智齊明悟色為空二邊無滯
楞伽經云識性如虛空平等不動轉)。】

「　信施身財寶」

【(施為六度之首信乃入法之初此二離相而修曠刧嚴身
之寶法華經云諸佛身金色百福相莊嚴)。】
「　灰心一念中」

【(有作之修徒經
多刧灰心一念解極智亡華嚴經云一念安立不思議)。】
「　真如無別理」


【(凡情智昧識見千差解達真如理無別異法華經云諸法從本來常自寂滅相)。】
「　極際杳玄穹」

【(極謂橫遍際乃竪窮廓徹十方玄穹杳寂此乃諸佛智海眾生本源
唯證相應故超言念無名諭云超群有之幽昇量太虛而永久)。】

「　知本元非用」

【(妙寂之本無去無來真性之源非生非滅用而即體萬法
恒如以智證真本來無用大般若經云甚奇世尊不動真際而建立諸法)。】
「　因緣假合同」

【(因緣之法虛妄不真知假合同見體非實法華經云觀一切法無有
堅固)。】
「　古賢宗實相」

【(古之賢達盡𢍆真宗實相離言假詮悟旨維摩經云
觀身實相觀佛亦然)。】
「　草偃盡隨風」

【(真乘益物似日除昬法雨利人如風
偃草眾生得本聖道可歸大集經云我今為汝廣說譬喻令解佛法)。】

「　情欲皆人願」

【(情因樂欲志願要期未獲本心寧希聖道般若經云莫縱
自心後生憂悔)。】
「　時間心逆順」

【(時間一時之間順即善順菩提逆乃心違
真智其或逆順心息淨惠發生不遷論云逆之所謂塞順之所謂通)。】
「　咸觀玄悟音」

【(大振玄音能悟時眾見聞獲益功不唐捐普勉咸觀同趍圓寂法華經云
皆應到此為聽法故)。】
「　師子能奮迅」

【(師子者即喻佛如師子王哮吼一發
眾獸潛藏如來奮迅妙威遇者煩惱皆滅華嚴經云如來入師子奮迅三昧)。】

「　我為眾生故」

【(佛日流輝照現於世演說妙法普為眾生令出苦源咸歸
妙極法華經云我為眾生故而起大悲心)。】
「　開張一貫通」

【(開張教網遍益
群機利鈍雖殊如源一貫苟通斯理善造真䂓華嚴經云無邊𢍆經海一言咸攝盡)。】
「　金言翻不盡」

【(金言玉偈貝葉傳翻旨趣幽玄荃蹄豈盡諒斯洪􃫗利益潛通
法華經云無量無邊刧說不能盡)。】
「　像教集如宗」

【(由諸智者興隆像教
廣集秘旨妙暢如宗大布遺風流通遍益普賢行經云集不思議廣大法海)。】

「　真理𡨋心悟」

【(真理杳寂逈超言象𡨋心方悟妙履玄蹤維摩經云乃至
無言無說是真入不二法門)。】
「　無疑大化中」

【(妄念不生疑心頓息真居
大化深𢍆無為法華經云我今無復疑安住於佛道)。】
「　世間聡慧者」

【(法流
恩濟普及世間凡用不知聡慧自惺華嚴經云此是一切决了人)。】
「　夢𥧌想來空」

【(凡無智檝長處愛河遇境風緣妄生鼓擊迴光省察夢𥧌元空楞嚴經云
却來觀世間猶如夢中事)。】

「　慧奧雖微細」

【(雖則妙惠深奧微細難知聖智玄通端然可見法華經云
我所得智惠微妙㝡苐一)。】
「　湏歸道理通」

【(至理幽微筌蹄豈喻欲求證達
歸理方通楞嚴經云識心圓眀入圓成實)。】
「　世緣無取捨」

【(善𢍆真乘妄本
元寂解世緣而即心之用觀空色而取捨自無金剛經頌云翛然獨任真)。】
「　必定離昬蒙」

【(大智照達克離昬蒙施平等之慈悲作勞生之師友普賢行經云惠
光清淨滿世間)。】

「　喜不挂情懷」

【(無相智圓凝神外鑒應萬緣而即寂了諸法而全虛喜不
當情實無挂意法華經云天龍恭信不以為喜)。】
「　法終歸善願」

【(因修萬行
果證圓常眾德莊嚴良歸善願寶積經云如來往昔誓願力故)。】
「　若非智慧方」

【(智乃割断煩惱惠則揀擇無偏妙𢍆真常流慈巧益華嚴經云惣持三昧力智慧
悉成就)。】
「　真言垂億萬」

【(悲心愍物利樂為功暢真實之微言傾玄河之
妙辯廣垂億萬普洽大千楞嚴經云清淨妙理流出十二部經如恒河沙)。】

「　說佛因緣智」

【(因緣之法性本非真永達旨歸說佛妙智令知幻夢實不
堅牢寶雨經云因緣不思議佛智皆了知)。】
「　諸邪勿強知」

【(六塵固執是著
諸邪了似空花強知自息楞嚴經云自心見相如實了知是故不生一切分別)。】
「　忻心常淨潔」

【(塵心本寂妄體元虛靜鑒忻心安然潔淨維摩經云淨心觀佛靡不
忻)。】
「　所在不思議」

【(圓眀妙證體徹十方觸處皆見佛身所在恒不思議
華嚴經云諸佛境界不思議一切法界皆周遍)。】

「　理徑逍遙遠」

【(逍遙妙道理徑無拘幽遠甚深心言寧及肈論云如斯則
深遠之言於何而不在)。】
「　何能委曲知」

【(終日勤劬寧加佛用𢍆神即物
委曲幽通華嚴經云善知眾生種種根欲)。】
「　攀緣俱是夢」

【(攀六塵境虛假
之緣惠日照騰宛如夢幻寶積經云一切法虛妄皆如夢幻)。】
「　清淨入無為」

【(大智清淨妙入無為理事圓明體用交暎不真空論云聖人乘真心而理順即無滯
而不通)。】

「　詮義歸諸聖」

【(諸聖利生廣談秘教詮真實義令悟旨歸法華經云正直
捨方便但說無上道)。】
「　如常道不虧」

【(如如妙道體本無言得意歸真不虧
常用不真空論云斯乃不離世智一切世間即實證故)。】
「　若能消妄想」


【(眾生日用暫不覺知若能悟證妄想全消佛性天真從茲䪺現無名論云妄想既祛則萬
累都息)。】
「　孰是斷忘機」

【(情塵未息悟乃忘機未𢍆如源孰能断惑苟知
心佛𨚗肯他求寶積經云得知一切眾生種種攀緣)。】

「　迷因心地起」

【(情纏妄執寧知識變千差悟性本空覺迷還因心起起信
論云心生種種法生心滅種種法滅)。】
「　不解承慈訓」

【(三界慈父垂訓益生
令知萬法皆心不解承言𢍆聖法華經云我等不解佛之方便)。】
「　功行自遷延」

【(執權多刧捨妄求真致自遷延功行徒費良由取捨心息實相斯明楞伽經云妄執
性為有)。】
「　常疑非大信」

【(常疑不了妄外尋真若乃大智發生心澄佛現
一念造極曠刧功圓法華論云謂不能知是故生疑)。】

「　求佛歸三寶」

【(佛寶圓明覺性法寶軓物解生此二和合乃名僧寶知此
三寶一體真求佛矣華嚴經云紹隆三寶佛種不断)。】
「　㽵嚴道不違」

【(大智
圓虛本無增減順修萬行飾表㽵嚴㳙滴朝宗豈有違耶維摩經云雖服寶飾而以相好
㽵嚴其身)。】
「　自然精法用」

【(實相天真靈智非造精通法用凝神自然華嚴
經云得此無礙用則能普入一切佛法)。】
「　善事好相依」

【(大智觀空方便涉有
悲心及物妙暢真源善事若斯誠好相依密嚴經云依此法門趣薩婆若諸三昧海)。】

「　悟解真如理」

【(玄関洞唘解智𡨋通悟證本如靈明獨耀觀幻有法用無
相心華嚴經云解了一切真如故)。】
「　無他絕是非」

【(理本圓虛非相不顯
相非外有全起自心對境無他是非杳絕楞伽經云法非法皆無)。】
「　端嚴依實相」

【(妄本無形依真而立窮源不二真妄對除實相現前端嚴可見寶積經云
正念端身住)。】
「　萬慮寂然歸」

【(智身寥廓眾德本圓八萬勞塵皆波羅蜜
恒沙惑障並是真門萬慮寂然逍遙何滯不遷論云萬慮無擾其神千難殊非其對)。】

「　證善推因果」

【(因修既妙果亦非常證果推因良哉善矣華嚴經云宿因
不失壞今受此果報)。】
「　功圓道不虧」

【(智日洞照障惑皆除萬行圓明眾德
嚴就功逾世表即用寧虧不真空論云行雖世表終日域中)。】
「　悲心恒及物」

【(聖德修因利樂為本悲心及物無揀冤親維摩經云於善不善等以慈)。】
「　報應又何疑」

【(相好端嚴福慧具足獨超三界眾所皆尊報應酬因復何疑哉三具足論
云離過大富樂人天所瞻􃡔不離自法義)。】

「　失意墮阿鼻」

【(迷失妄意逐境生心𢙣不遮防阿鼻寧免如能省覺罪性
全空華嚴經云邪見不善行命終墮惡道)。】
「　聖賢無所恡」

【(凡由罪𢙣聖豈
捨之猶比日光高下齊照法施無恡豈揀親踈寶積經云難得菩提盡施眾生)。】
「　常行平等心」

【(智證內寂機緣外觀善𢙣雖則有殊聖心平等無二俱如子想
何有偏心維摩經云施平等慈無揀擇故)。】
「　在處皆精進」

【(法界真理妙湛
圓眀悟𢍆則處處皆真寂照乃時時佛現諒斯精進實不思議智度論云精進力大不可
思議)。】

「　志滿三千刧」

【(從初發心經歷五位滿三大刧方能證得二轉依果法華
經云我念過去世無量無邊劫)。】
「　修行十二時」

【(親近善友聽聞正法思惟
性相晝夜忘疲法華經云又見佛子未嘗睡眠)。】
「　但除人我見」

【(我見若除
得生空智法見若除得法空智故此二見要先除断金剛經云若有我人等相即非菩薩)。】

「　可認大慈悲」

【(運度有情㝡居其上佛身所有名大慈悲法華經云如來
有大慈悲無諸慳恡)。】

「　果因圓似月」

【(染淨因果法尒周通如月圓照導引群品仁王經云作業
受果名世俗諦)。】
「　善願離諸非」

【(根隨惑障即是諸非擾乱有情常居生死
欲超三界當湏願離維摩經云関閇一切諸𢙣趣門)。】
「　報應心地得」

【(因果
相續名曰報應世出世間皆由心造心為萬法之源成佛之本維摩經云隨其心淨即佛
土淨)。】
「　斷絕勿狐疑」

【(心通至理故絕狐疑妙智恒眀高登彼岸法華經云
心懷大歡喜疑網皆巳除)。】

「　因緣𠇲妄捨」

【(因緣所成諸法皆假妄生執著轉露迷情妙用取捨不相
應故法華經云諸法從本來常自寂滅相)。】
「　清淨𢍆玄機」

【(真智靈眀法尒
本有離諸𦊱礙名曰玄機不離有為常無生滅法華經云是乘微妙清淨苐一)。】
「　不把心求識」

【(心本生滅念念不停觀察智生都無實體維摩經云至於智者不等
文字)。】
「　怡然眾聖知」

【(真智怡然證大法樂離諸妄想物無不鑒法華經云
善知眾生往來所趣)。】

「　捨施就慈悲」

【(慧施慈悲成佛之本難捨能捨萬行方圓法華經云以大
慈悲如法化世)。】
「　因中彰法信」

【(因位修行要生深信將求大果奉法為先
法華經云我等初聞佛法遇便信受)。】
「　大千世界空」

【(無相真心非內外境
能祛妄執萬境恒如般若經云內空外空內外空等)。】
「　穀麦皆滋潤」

【(既於
內外都不執着法自圓通無心必悟如一法雨普潤三草况穀麦濟於有情乎法華經云
草木藂林隨分受潤)。】

「　覺悟迷途寂」

【(覺察了悟入聖真䂓寂照現前迷途永出法華經云世尊
慈悲覺悟我等)。】
「　眾生奉法時」

【(五蘊和合名曰眾生信奉佛教不墮𢙣趣
能求大果志願不移法華經云無量眾生聞法解悟)。】
「　諸天乘福力」

【(自在
光潔神用名天多見諸佛聽聞正法福智高遠善達諸禪法華經云若人有福曾供養佛)。】

「　䪺證涅槃機」

【(梵語涅槃華言安樂塵沙功德㽵嚴其身利樂有情永無
窮盡楞嚴經云十方薄伽梵一路涅槃門)。】

「　法印流東土」

【(惣持法印入聖之門佛種不断流於東土維摩經云菩薩
隨所化眾生而取佛土)。】
「　因從像教初」

【(聖人出世像法流行化諸眾生
悉令證悟法華經云欲令眾生入佛知見出現於世)。】
「　三乘真旨趣」

【(謂大
乘中乘小乘各隨器量隨事得解唯上上乘法得佛真本法華經云我法能離生老病死
證得涅槃)。】
「　妙覺大千舒」

【(無上妙覺極大千界令諸眾生咸悟真性法華
經云名聞滿十方廣饒益眾生)。】

「　旨趣高人解」

【(大乘根器頓悟無倫了性相空達去來假仁王經云唯佛
一人能盡源)。】
「　先賢道不殊」

【(道體凝然本非生滅能人所達何異聖賢
物物皆如塵塵法界法華經亦過去諸如來亦皆說是法)。】
「　經傳四大國」


【(像法流傳牢籠品物隨機了悟皆遍大千法華經云我此九部法隨順眾生說)。】
「　迷眾出凡途」

【(迷惑所障不達本源能出生死永絕塵勞法華經云故現於世間超
出成正覺)。】

「　若薦諸緣業」

【(若心進取未免輪廻覺性本圓離諸緣起妄心既滅業累
全銷維摩經云如所說修行廻向為大利)。】
「　非情堪讚歎」

【(妙有宗通非情
道合無妄祛執諸佛稱讚法華經云無上兩足尊知法常無性)。】
「　自身求果報」

【(不求果報愛樂自他了達真源都無取捨維摩經云是身如幻從顛倒起)。】
「　光聚眀中散」

【(四大根塵無眀障礙不達本際聚散無休逐浪遷移由心迷暗旋歸
散滅流浪何期法華經云輪廻六趣中俻受諸苦毒)。】

「　玄默澄諸海」

【(法界無涯冲玄寂默海淵雖廣略可喻之維摩經云當禮
法海德無邊)。】
「　清風蕩碧虛」

【(真智無形證盡法界太虛寥廓如風吹雲
維摩經云達諸法相無𦊱礙稽首如空無所依)。】
「　華嚴掦聖教」

【(華嚴經中
有四法界一事法界二理法界三事理無礙法界四周遍含融法界)。】
「　聽法禮
真如」

【(文殊垂教善財南行礼宗聖於他方悟真如於言下華嚴經云一塵含法
界九世𠛴𨚗分)。】

「　幽玄周復始」

【(一真之理幽隱玄微法尒周通莫窮初始法華經云如十
方虛空不可得邊際)。】
「　至道化諸愚」

【(至極之道廣化凡愚修出世因令生
佛智法華經云教化成就令住佛道)。】
「　湛寂眀中外」

【(法本圓眀湛寂無住
應物之用中外何拘仁王經云不住方不離方眀無明等)。】
「　詮源任卷舒」


【(雖起言詮本不著物卷之無跡舒之無邊法華經云如風於空中一切無障礙)。】

「　大慈悲忍辱」

【(拔苦與樂名大慈悲眾冤惱𡧱皆悉能忍金剛經云又念
過去於五百世作忍辱仙人)。】
「　妙道入虛無」

【(出世真心名為妙道了諸
法假方達虛無化利有情同歸性海法華經云寶處有近汝等去來)。】
「　諦剎分眀照」

【(真俗二諦理非一異諸佛𠛴土共所宣傳如日光出照無邊境法華經云
為諸菩薩說於六度)。】
「　圓光盡樂胥」

【(圓明覺性舒智慧光照法界通生大
喜樂法華經云皆於四衢道中露地而坐)。】

「　道願常精心」

【(菩提果上精正如常諸佛妙心不阻悲願法華經云經行
林中勤求佛道)。】
「　狂迷怠墮漢」

【(心狂迷乱懈怠所緣不能進取無上大果
法華經云彼佛滅度後懈怠者汝是)。】
「　不於內外求」

【(不能泯滅內外根境
而妄趣求執為實有唯識論云由假說我法有種種相轉)。】
「　賢聖慈悲看」


【(聖智無私恒所照燭於諸有情而生慈慜法華經云十方大菩薩慜眾故行道)。】

「　信施門方便」

【(有相施心入聖方便所獲果利未免人天無相施心方成
佛道維摩經云諸有貧窮者現作無盡藏)。】
「　功德一何殊」

【(有為無為功德
相望定有差殊觀心融會事理無差方成實相金剛經云不住相布施其福德不可思量)。】

「　寂心人不昧」

【(證寂滅心决定不於萬境迷昧了真俗境不即離故般若
論云若論無相施功德極難量)。】
「　摩尼轉寶珠」

【(梵語摩尼華言如意無相
智生照了萬法如摩尼珠眾相皆現法華經云持戒清潔如淨眀珠)。】

「　智能圓萬德」

【(無漏真智皆因萬行之所㽵嚴功德作用不可稱量法華
經云佛智淨微妙無漏無所礙)。】
「　利樂報湏臾」

【(能與非情利益安樂湏臾
變現無有疲猒法華經云湏臾還本國有是大神力)。】
「　菩薩權真實」

【(大乘
菩薩㽞或潤生皆權無上法王之印法華經云內秘菩薩行外現是聲聞)。】
「　慈恩信有孚」

【(慈忍之心佛及菩薩恒能不離為諸眾生作大導師隨聲救苦應念
即至法華經云不信是經即為大失)。】

「　我法傳於世」

【(我佛世尊所傳教法有情無情皆獲利益金光明經云隨
是經典所流布處)。】
「　因緣定不虛」

【(能詮法教善發玄機作大因緣出世
之本法華經云常為大乘而作因緣)。】
「　能修無上道」

【(若諸有情因此法門
具修六度速證菩提法華經云以佛教門出三界苦)。】
「　真味有何殊」

【(雖說
三乘各得自果真理無殊何分䪺漸法華經云唯有一佛乘息處故說二)。】

「　福慧廣精嚴」

【(福德智慧二種㽵嚴是佛身中廣大功德法華經云以三
十二相用㽵嚴法身)。】
「　𡨋心拱手看」

【(𡨋心在定萬境不生唯一真空妙理
斯顯觀一切法悉是菩提金剛經云若干種心如來悉知)。】
「　如來渡法舡」


【(六度萬行即是法舡佛於二界巳得出離法華經云唯佛一人能為救護)。】
「　定相觀迷岸」

【(佛因定慧巳證無為彼岸不移迷情自惑法華經云為凡夫顛倒但樂著
生死)。】

「　真空行利益」

【(真空之智能於有情施大利益心無猒倦守護筞發令至
菩提維摩經云智慧無邊際度脫無􂗆眾)。】
「　妙用極虛無」

【(微妙作用𢿘若
塵沙不着有空往來無跡維摩經云雖知無起滅示彼故有生)。】
「　彈指中間
事」

【(彈指之言表時速疾機權自在故無凝滯維摩經云辯才無滯智慧無礙)。】
「　方圓自有餘」

【(十方世界神變無窮圓證法身運用恒在維摩經云其慧方便
皆巳得度)。】

「　慧炬分眀照」

【(佛無漏智普照群機諸相寂然利樂無盡法華經云放一
淨光照無量國)。】
「　昬迷道坦途」

【(凡夫所緣觸途成梵聖智所了皆為坦然
法華經云我設是方便令得入佛慧)。】
「　四生及九類」

【(胎夘濕化即是四生三界
之中共分九類皆是諸佛所化之境法華經云其中眾生悉是吾子)。】
「　利益徧寰區」

【(佛垂慈救心無彼此故徧寰區無不蒙益法華經云如諸佛所說我亦隨
順行)。】

「　說法行方便」

【(大雄調御所宣妙法一一皆具百千方便隨機設教各獲
果證法華經云譬喻亦言辤隨應方便說)。】
「　靈山四眾來」

【(居靈鷲山選幽
奇處將宣大法四眾咸來肅恭翹想願聞慈誨法華經云時我及眾僧俱出靈鷲山)。】
「　親聞如是說」

【(耳俱意識領解親聞因此引生聞思二慧如是言教出世玄関
法華經云能問諸佛甚深智慧)。】
「　福業洞然開」

【(福慧二門因茲開發超越
世間作大佛事法華經云得無量無漏清淨之果報)。】

「　業海起風濤」

【(煩惱業海常起風濤日用不知妄計為樂楞伽經云如海
遇風緣起種種波浪)。】
「　真心非􂔓眄」

【(真出世心凝然不動八風莫擊萬境
難迷法華經云八十億萬刧安住心不乱)。】
「　人心自不眀」

【(無為真心不隨境轉
於諸理事而能融會法華經云令顛倒眾生雖近而不見)。】
「　罪福聲相喚」


【(人天二趣禍福輪還莫執有邊不達空境非呼自至福業如斯達在當人能圓正道華嚴
經云應觀法界性一切唯心造)。】

「　理滿閻浮世」

【(理滿即周遍閻浮世者四洲之一𢿘於中有情猛利勝餘
三洲即真如湛然徧滿閻浮世華嚴經云法性徧在一切處)。】
「　功超百萬垓」

【(百萬垓數之極名謂佛因地練智精修懃劬無捨遂得功超多刧如捨身求法翹足
讚佛並是功超也)。】
「　但能知善𢙣」

【(善則順理益物𢙣乃違理背真但能
知善無喜知𢙣不憎維摩經云於善不善等以慈)。】
「　海岳納㳙埃」

【(海即
深廣㳙滴不增岳乃峻高容纖塵不隘圓覺經云譬如大海不讓小流)。】

「　詮演真如理」

【(真如所詮理由此流出後得智興大悲心詮演道教益諸
有情法華經云我為如是等廣讚一乘道)。】
「　歸元達辯才」

【(歸元即達證前
真如理轉演四辯七辯說法應機利鈍咸益楞嚴經云歸元性無二方便有多門)。】
「　無為中妙旨」

【(無為本體凝然更無為作妙旨即微妙旨趣圓融萬法空色無
礙維摩經云無為法中無利無功德)。】
「　足下碧蓮開」

【(佛足去地四指量行
步往來恒有蓮花棒足本行經云佛初行時蓮開七步)。】

「　求真非念佛」

【(欲求真理湏稱本如念佛之心既非言詮之表亦絕維摩
經云如自觀身實相)。】
「　善路涉靈臺」

【(智修善路心掛靈臺鑒物既深功無
不俻遠豋妙覺出利人天維摩經云樂廣行施樂懃集善根)。】
「　但除心邪想」

【(內因邪想外增攀緣妄心若祛漂淪永息法華經云菩薩聞是法疑網皆巳除)。】
「　何憂業不摧」

【(心絕馳求自消業累華嚴經云眾罪如霜露慧日能消除)。】

「　違善投於罪」

【(違傷善理罪法彌增沉淪既深不知當苦如鳥投籠似獸
拘㩜法界觀云觳觫而自投於籠檻)。】
「　非賢道不見」

【(賢即賢智道由理也
若非賢達寧知善𢙣因著苦樂果彰其如聲和響順形直影端法華經云善𢙣業緣受報
好醜)。】
「　妄求終是迷」

【(棄背真源妄求何息如渴鹿自迷陽焰似醉士莫省
衣珠圓覺經云隨轉境界起循環見)。】
「　法電光流轉」

【(法者一切法也如影
電光流轉不實賢智如達了然可知金剛經云如露亦如電)。】

「　解空真我士」

【(色本虛幻解了即空鑑無不盡真義乃彰五蘊假五稱為
我士此乃佛十号之中名無上士)。】
「　形㒵有輪廻」

【(虛妄心起未達緣生
形㒵當情輪廻何息金剛三昧經云輪廻三界無有出時)。】
「　地獄天堂上」


【(即諸有情妄造𢙣因遂沉地獄體達真解上昇天堂淨名經云善𢙣之業亦不無)。】
「　慈悲事可哀」

【(慈悲即拔苦與樂愚迷固執事可哀傷深動悲心專思救濟淨
業障經云常起慈心憐愍愛念)。】

「　證道歸空理」

【(證智妙解理貫玄微至道通幽法亦無滯楞嚴經云歸源
性無二)。】
「　澄心道不乖」

【(真心澄湛妙絕情塵至道虛凝豈乖修趣楞嚴
經云若此發明不是心者我乃無心同諸土木)。】
「　根塵俱斷染」

【(根能發識
識能了境境識如幻當體非真染淨齊祛根塵兩寂萬行了義經云根塵同源縛脫無二)。】

「　喜願自盈懷」

【(由起勝智伏除心境湛然無動故得喜願盈懷情能安適
法華經云断諸疑悔身意泰然)。】

「　自利他緣起」

【(行修無𢿘自利因成慈心愍物攝化緣彰兄居因果湏闢
二門法華經云常懃精進教化眾生)。】
「　威光去復來」

【(機感緣會應迹名來
承時化終韜光而去淨住天子所問經云入生死為往應淨還源為復往復之道即去來
也)。】
「　無疑皆自得」

【(疑即煩惱智起遂除妙用功能自然皆得華嚴經云
智慧决定人示我摩訶衍)。】
「　諸法信心咍」

【(六度萬行咸可䡄則復由淨信
為初積集河沙功德既獲善利深動熙怡法華經云大喜充遍身)。】

「　順即達菩提」

【(菩提即四智心品達者證也廣修六度善順所求妙達菩
提剋彰勝果維摩經云順是菩提順於如故)。】
「　逆時終不見」

【(心外別求
違逆正理本淨圓智終不能見起信論云謂不如實知真如法一故不覺念起)。】
「　本來萬法空」

【(順逆理中可言取捨究其本體萬象俱空圓覺經云凡夫及諸佛同
為空花相)。】
「　豈在矜誇炫」

【(本真法上知見全無絕妙理中解心示寂豈在
矜誇而存解數法界觀云非言所及非解所到)。】

「　果願從因起」

【(無為妙果廣大願心自體周圓皆從因起起信論云諸佛
如來本在因地修諸波羅蜜立大誓願)。】
「　因成果自來」

【(修因滿足果自
剋彰妄盡心澄本源清淨圓覺經云三種妙法門因此得成道)。】
「　無因又無果」

【(諸法本空即無因果因無所對之果即無因也果無所待之因即無果也中論云若
法因待成是法還成待)。】
「　因果向誰開」

【(修證階漸因果可為離言法中
本無開說維摩經云於正位中亦無授記亦無得阿耨菩提)。】

「　因性緣上得」

【(煩惱盖纏覆蔽淨心其或了妄緣空因性自顯維摩經云
不捨有為而起無相)。】
「　緣還性亦來」

【(緣法無我即是無為妄體還空本來
淨覺不遷論云緣會即生故)。】
「　無心亦無性」

【(妄情既寂真本離緣名相
不立心性亦空楞嚴經云本非因緣非自然性)。】
「　心性可哀哉」

【(至理湛然
筌蹄杳絕非意趣之可求豈言議而能了滯名著相深可哀􂳺法華經云諸法寂滅相不
可以言宣)。】
御製秘藏詮卷第九

丁未歲高麗國大藏都監奉
𠡠㓮造

御製秘藏詮卷第十　　　　　　　車

「　義解無生智」

【(至理深玄旨趣微妙言詮雖貫智本無生維摩經云文字
性離是即解脫)。】
「　無生智不來」

【(諸法本寂妙智無來照體不立澄湛自如
維摩經云於第一義而不動)。】
「　非智亦非解」

【(理事融通性相交徹證智
之心既非尋思之解亦絕楞伽經云非佛非真諦非因亦非果)。】
「　上智豈能開」


【(智窮解寂妙湛理凝就本而談豈能開演般若論云斯乃無名之法非言之所能言)。】

「　起徧知心識」

【(識雖了別心且能緣起智徧觀悲皆虛幻圓覺經云一切
諸眾生身心皆如幻)。】
「　六情何足戀」

【(六情散亂心識馳流幻妄不真復何
攀戀圓覺經云六根四大中外合成妄有緣氣)。】
「　一燈然百燈」

【(解心智朗
如室燈光復照昬迷燈燈續焰華嚴經云思惟發是願我當作世燈)。】
「　恒作法輪轉」

【(自智解起復教餘人他智隨解法輪義彰維摩經云三轉法輪於大千)。】

「　法教世尊說」

【(教則三乘頓漸咸貫機冝說則悲利化生流從法界位超
諸聖号曰世尊軓物解生可居法稱寶積經云道師發起大悲心為說無雜真法界)。】
「　慈觀大化身」

【(大化身起運智觀機垂訓益生咸資善利華嚴經云我見尊妙
身相好自莊嚴)。】
「　𠃵坤皆徧照」

【(佛心無私平等一照化洽𠃵坤令歸中道
法華經云深達罪福相徧照於十方)。】
「　得達渡迷津」

【(得達真理深渡迷津
永踐無餘恒居常樂華嚴經云正覺功德大智出普達境界到彼岸)。】

「　旨趣高千億」

【(談妙旨也理高千古論深玄也言絕百家良由智尚不窺
心豈能測法華經云故諸經中㝡為其上)。】
「　花開有舊新」

【(曠刧未悟
虛妄纏心一念頓圓情塵俱遣如花開先後說有舊新法華經云香風時來吹去萎花)。】

「　山河及大地」

【(對情有隔在理融通山河大地全即自心法界觀云山河
石壁不相妨即是智通無罣礙)。】
「　鄙我利他人」

【(行利他心歸惡自我所求
善事普濟於人梵網經云好事與他人惡事自歸巳)。】

「　玄閫難知盡」

【(玄則交羅性相閫乃開閇有規教旨幽深智難究盡法華
經云意趣難知)。】
「　熙然大法身」

【(大則徧滿如空法乃凝然不動無為之功
德河沙離障之法身出顯起信論云法界一相即是如來平等法身)。】
「　窮之不可極」

【(法理深玄無為至極妙解之智難窮洞照之心莫測無名論云隨之弗得其蹤迎之
同見其首)。】
「　筏渡愛河津」

【(筏乘智慧河渡愛津岸至無為心居解脫維摩
經云稽首巳到於彼岸)。】

「　疑執無邊際」

【(三世因果猶豫偏增良由未證真常所以疑心無際
法華經云今者四眾咸皆有疑)。】
「　不疑却自見」

【(無疑頃刻自見本心了解
剎郍悟圓實際寶積經云疑惑巳除知汝意樂)。】
「　清淨苦海間」

【(虛妄大海
深廣無涯苦逼身心漂淪不息中含淨性其理本如圓覺經云十方眾生圓覺清淨)。】
「　明月光如練」

【(長霄雲靜月皎太虛妄盡習除佛心自朗寶積經云彌樓妙寶
流熖光亦如秋月無氛翳)。】

「　幽化𠃵坤外」

【(幽謂幽深化乃聖化通徹𠃵坤恒周法界一切有情平等
具足華嚴經云充滿法界悉現一切)。】
「　逍遙道可貧」

【(逍遙真趣妙智
恒觀履道安貧清虛自遠淨名經云富有七勝財)。】
「　邪宗難間隔」

【(是非
紛糺正理難移異執多端真心莫隔迷由邪見悟即真宗圓覺經云邪師過謬非眾生咎)。】

「　慈眼視相親」

【(慈眼悲心有緣恒視智身願力應念長周利物導迷豈唯
一致法華經云慈眼視眾生福聚海無量)。】

「　大哉調御力」

【(大哉即讚仰之詞調御則調攝有情控御當機咸令得益
智無能屈名之為力下生經云十力世尊甚希有)。】
「　廣法混穹旻」

【(深廣
妙法智證則混然無邊旦指穹旻要彰妙理華嚴經云離垢清淨身如空滿十方)。】
「　無執非常說」

【(妄盡執無真心顯現機緣若備應化隨生授道觀根恒宣妙理
圓覺經云得離諸幻當為汝說)。】
「　非因即是真」

【(果證既寂因亦本非千差
而徹偏真源稱理而圓融不二法界觀云森羅萬象並皆如)。】

「　信施及天下」

【(信則心淨為性施乃輟己惠他由信徹真源行施方及天
下八大人覺經云菩薩行施等念怨親)。】
「　終依塔廟親」

【(遺形真體咸欲
躬承歸想而靜默澄心精絜而安閑誦念華嚴經云禪思誦念造立塔廟諸妙形像)。】
「　眾生具佛性」

【(佛性周普猶若虛空徧四生而體恒無減在賢聖而妙理無增
起信論云所謂一切法真如平等不增減故)。】
「　智識定人倫」

【(識心洞達
處人倫而修禮樂智慧開照趣解脫而求妙因華嚴經云聦明聖達智慧超倫)。】

「　興善求諸佛」

【(善心興樂要證菩提諦信恭誠願垂智照下生經云恭勤
信受渴仰大師)。】
「　妄緣自不見」

【(妄緣顛倒迷障遂增不能自見真心安可
了達實相法華經云入邪見稠林不聞佛名字)。】
「　眼前黑闇中」

【(癡心黑闇
妙道難分慧眼若開無為自顯楞嚴經云我今眼前唯觀黑闇)。】
「　此法如霜霰」


【(貪癡邪見妄體全空霜霰電雲俱如幻有寶積經云世間本性聚沫陽焰泡幻芭蕉)。】

「　智超雲水淨」

【(智謂四智菩提成自受用身名超起變化身陰覆有情如
雲眾生信心如水無染名淨華嚴經云眾生心水淨菩提影現中)。】
「　絕影亦無塵」

【(塵影是色法身非色以無垢真如為體絕有影像塵垢故楞嚴經云於妙
圓中本無有物)。】
「　妄相迷途隔」

【(妄相即有為相非是無為實相迷人執妄
為真見想即為阻隔般若論云妄相非真佛)。】
「　終為不悟人」

【(凡夫固執
背覺合塵不悟真空攀緣諸境法華經云不覺內衣裏有無價寶珠)。】

「　我聞如是說」

【(我謂諸蘊世俗假者聞謂耳識聽聞如即指義是謂定詞
如斯妙義是佛所說智度論云如是我聞生信也)。】
「　不達謾勞神」

【(一切
眾生不達識中菩提種子及自涅槃無始已來不修勝行謾勞神用法華經云迷惑不信
受破法墮惡道)。】
「　及見無言盡」

【(證悟名見理本無言證理之時名言道斷
維摩經云法無名字言語斷故)。】
「　茫然無所親」

【(茫然者無涯深遠之㒵顯
於真如不同有為無其彼此何更親踈般若頌云法中無彼此理上豈親踈)。】

「　真本清如水」

【(真如本有性自無為體寂疑常清如湛水淨無垢染攝論
云清淨法界體即真如)。】
「　濁緣豈得親」

【(法身寂靜眾聖所依五濁業緣
豈能親近楞嚴經云從始入終五疊渾濁不能染污)。】
「　常如眀智者」

【(常如
者真如也體自恒常無有遷變智者了達悟解分明唯內證知法華經云智慧明了故)。】

「　甚處有艱辛」

【(我法未斷煩惱長拘證悟無生艱辛非有法華經云
唯了此事更無餘事)。】

「　念悉信無常」

【(悉者察也悉察有為念念遷變剎郍不住信是無常圓覺
經云念念生滅即是無常)。】
「　修行興大善」

【(修謂進修萬行興謂興發大乘
趣求無上菩提成就無漏福慧名為大善金剛經云修一切善法即得阿耨菩提)。】
「　慈心起大悲」

【(如來因修二利果感三身應現慈心開接迷悶常起大悲楞嚴
經云唯垂大悲開發迷悶)。】
「　但鄙貪癡戀」

【(但者獨也鄙者嫌也令其三界
眾生嫌棄貪癡戀著六塵法華經云汝等莫得樂住三界色聲香味觸也)。】

「　慧性歸元化」

【(慧謂智慧性者體也運智慧心化有情類皆歸正理攝相
就性即是一真法華經云化一切眾生皆令入佛道)。】
「　綿綿若守真」


【(綿綿即不斷之詞彰於理體綿綿若存用之不勤守其真德離於染淨涅槃經云了了明
見佛性故)。】
「　有無通性相」

【(有無二法相對得名在相不可言無約性豈能
執有楞嚴經云有無俱遣名之為真)。】
「　解了自清神」

【(解了者悟彼法性本
自凝然若達一體全真悟解自清神智唯識論云真智發生顯彼性相)。】

「　說亦真常道」

【(說謂演說如來所演言教不離法界說而無說名真
常道金剛經云無法可說是名說法)。】
「　妙果論祇園」

【(轉依之果名妙世尊
於祇陁園中為湏菩提等談論真常之理金剛經云在祇樹給孤獨園)。】
「　能成諦信事」

【(能成是果諦信是因證無為事時並自熏習諦信所感金剛經云信
解受持是人成就第一希有)。】
「　寂靜本因言」

【(法身寂靜唯內證知本體
圓明因言悟解勝鬘經云河沙刧中行六波羅蜜不如有人暫時手執經卷)。】

「　理究真空理」

【(理即所證究謂窮究說大乘教窮究真空破彼二乘執有
相故顯於妙理法華經云唯佛與佛乃能究盡)。】
「　慈悲号世尊」

【(慈化眾生
悲濟苦難隨機方便勸教有情人天崇重故名世尊法華經云世尊大慈慜)。】
「　湛然虛妄境」

【(真理湛然有為虛妄泯相歸性幻境非侵不隨變異圓覺經云遠離
一切幻化虛妄境故)。】
「　魔眾靜無諠」

【(金剛座上佛初成道入慈心定
降伏天魔眾不能動靜無所諠淨名經云而現降眾魔)。】

「　恒星不見時」

【(佛生王宮恒星不現放光洞耀表破昬衢如來興示相因
緣眾生以根孰悟道楞嚴經云從我因緣心得開悟)。】
「　我佛行方便」

【(我佛
者釋迦佛也眾生根性利鈍不同談教有空功施方便後說真實令趣佛慧法華經云是
故以方便引汝趣佛慧)。】
「　金鑛混精光」

【(因位之中覆蔽真理喻如金鑛
混於精光楞嚴經云又如金鑛雜於精金故)。】
「　成後終無變」

【(三僧祇刧
五位進修佛果既成更無變異圓覺經云既巳成金不重為鑛)。】

「　詮緫如來藏」

【(詮謂能詮教緫謂四緫持法義呪忍所眀並属如來藏故
楞嚴經云淺深同說法頂禮如來藏)。】
「　清流萬法源」

【(清流喻水體即真如
與其萬法為源一切有為作性淨名經云一切法亦如也)。】
「　隨情登覺道」


【(隨其有情根性差別理無頓漸悟有不同行滿三祇皆登覺道法華經云如是諸人等皆
巳成佛道)。】
「　何用使心權」

【(權者權法之義方便之門雖說三乘不拘中道
使至實所自證真空法華經云汝今勤精進當共至寶所)。】

「　求利他人益」

【(希求菩提勸行六度善巧方便以利他人令證常身是大
饒益金剛經云為利益一切眾生應如是布施)。】
「　玄談不可論」

【(玄謂玄妙
二空真理離相寂然絕諸談論法華經云諸法寂滅相不可以言宣)。】
「　真如常不動」

【(法華䟽云有為有三品中品可遷動可隨上品進轉可隨下品退敗真如不尓法華
經云不動不退不轉)。】
「　經重法王尊」

【(經者貫花義崇重法王三界獨尊無
漏言教難可值遇法華經云無量國中乃至名字不可得聞)。】

「　解即非常見」

【(解謂證解無漏妙慧證解真空鑒達不昬即非常見般若
頌云愚人看似妄智者見唯真)。】
「　其中事鄙煩」

【(真見道中理事㸦融
其相俱泯麤鄙煩惱即時䪺除淨妙二慧隨應自灦般若頌云所知煩惱障空中無所依)。】

「　不能隨境變」

【(變謂變通境即境事禪定起說不隨妄轉法華經云從禪
定起為諸國王開化演暢其心安隱)。】
「　容易過朝昬」

【(任性隨緣名為
容易了空本際能過朝昬內鑒斯明外物無滯法華經云六十小劫謂如食頃)。】

「　習性盡由心」

【(十住菩薩求趣菩提熏習內心習巳成性聞思修慧念念
相資攝論云外或無熏習非內種應知)。】
「　愁人不自鍊」

【(煩惱昬昧覆蔽
妙眀䪺悟真乘不假修鍊楞嚴經云自蔽妙眀受此淪溺)。】
「　如珠走碧天」


【(捐虛空際拂去迷雲喻如摩尼珠洞徹真理故楞嚴經云日輪昇天照耀無礙彰如珠矣)。】

「　所在得圓轉」

【(如彼圓珠得用無滯華嚴經云如摩尼珠暎於五色隨彼
顯現)。】

「　證悟無生事」

【(證謂智證悟即悟解佛果位中證悟圓滿無生忍故維摩
經云得無生忍)。】
「　禪波潤法門」

【(禪河寂靜定水波澄止觀神通灌潤法門
華嚴經云諸念神通止觀等無量方便諸法門)。】
「　人心自不定」

【(人即凡夫
心能緣慮凡夫妄心不悟圓常曾無變易圓覺經云譬如動目能搖湛水即人心自不定)。】

「　邪浪逐風喧」

【(邪浪即四瀑流風謂八風未獲正報被風喧雜漂流邪浪
楞嚴經云境等風所擊恒起諸識浪)。】

「　志極恒沙界」

【(志極者不悟真空有相行施寶滿恒沙世界感果在於人
天執相迷因非達無礙金剛經云以恒河沙等世界七寶布施)。】
「　廻邪起妄言」

【(迴邪者佛起隨機言教廻勸邪徒令成正果楞嚴經云若諸眾生愛樂術𢿘而為說
法)。】
「　纖毫俱不是」

【(如來示相化喻令修導彼群迷隨情應設泯相歸真
纖毫俱遣般若頌云相寂名亦遣心融境亦亡)。】
「　寂靜豈知元」

【(法身寂靜
因位難知自受用身方能證會二乘趣寂未辯所歸般若頌云趣寂不知歸)。】

「　果報分眀定」

【(果起酬因名之為報勸行六度定感菩提般若頌云生因
於此日證果未來時)。】
「　應同野馬奔」

【(上士眀真始顯不遷之義凡夫昧識
難知得法之源楞嚴經云如彼野馬熠熠不停)。】
「　百川歸大海」

【(佛化情類
會同真性喻百川流注咸歸大海體非有異華嚴經云能飲一切水令海不流溢)。】
「　難辯舊波痕」

【(平等一性理事㸦融如海湧波固無定相法華經云其法一味
解脫涅槃)。】

「　除假要歸真」

【(去除假相虛妄六塵要悟真常圓眀四智楞嚴經云若有
一人發真歸源即除假相)。】
「　魔心終是戀」

【(魔隨邪境妄心搖動迷惑戀著
終難出離楞嚴經云落愛見魔失菩提性終是戀故)。】
「　因緣性亦空」

【(如來
示現眾生為因應感為緣悟法界性因之與緣體無所有故得空名華嚴經云雖順世間如
是說體性清淨如虛空)。】
「　法共恒沙轉」

【(以心求法了無所得三際諸佛
如恒河沙共談流轉楞嚴經云恒沙諸佛同共宣說)。】

「　因中洪水大」

【(因中起行常發勝心廣護大乘曾無退轉法諭於水暜利
無邊涅槃經云為護正法以大乘水而自澡浴)。】
「　驚波濁浪渾」

【(佛以慈悲
驚覺情類令斷五濁邪浪令入真源法華經云諸佛出於五濁惡世)。】
「　無心風自止」

【(禪定相應常依真理內心寂靜外緣不生雖居風界邪風自止涅槃經云於風起定
心不亂故)。】
「　清淨理歸源」

【(障染盡故理寂無為性淨妙明皆歸真趣金剛
頌云欲達真如理應當識本源)。】

「　義遠諸天眾」

【(說大乘義遠化諸天使悟本心令眾解脫楞嚴經云若有
諸天樂出天倫我現天身而為說法)。】
「　情迷白日昬」

【(有情迷解不悟真空
佛性如白日顯然盲人則自長昬昧維摩經云而盲者過非日月咎)。】
「　如來傳秘教」

【(傳謂傳說如來為諸菩薩傳說二空秘密之藏圓覺經云大悲世尊廣為菩薩開秘
密之藏)。】
「　愚見與誰論」

【(凡夫愚癡見解非真無智了達執迷為是自既
無能與誰所論涅槃經云當知是人愚癡無智)。】

「　法偈周遷徧」

【(法即教法偈謂偈頌以多偈頌讚諸法王法華經云以千
萬偈讚諸法王)。】
「　任從經百千」

【(遇佛教示頓悟妙明如得寶珠非生苦惱
任經百千沙劫真性常自坦然法華經云過於百千劫)。】
「　菩提真是果」


【(大乘菩提解脫之果一得常得故以名真涅槃經云菩薩大願路趣一切如來菩提果)。】

「　萬代劫中傳」

【(自受用身廣大法樂五蘊相續常無改變萬代劫中傳說
不盡華嚴經云十方諸如來於無量劫說不盡)。】

「　想念情中實」

【(想念諸佛安樂菩提情中棄捨於妄緣禪定常居於實際
華嚴經云若了實際見真如故)。】
「　如露亦如電」

【(觀喻世間身如露珠太陽
纔昇即落有為諸法如電隨起即滅不似真常無有變異金剛經云如露亦如電)。】
「　端
坐利羣生」

【(端坐者佛在定中運神通力巧應方便利濟羣生華嚴經云其
身端坐悉充滿此是三昧神通力)。】
「　無剎佛不現」

【(佛具慈悲無有剎土
不現其身華嚴經云恒沙佛剎有世界名娑婆彼土有佛名釋迦牟尼)。】

「　達意忘虛幻」

【(通達心識悟解真空寂靜而妄緣不生虛幻而一切非有
般若心經云照見五蘊皆空)。】
「　玄機有後先」

【(玄機妙理本體凝然根性
不同悟有先後金剛經云皆以無為法而有差別)。】
「　一言如道合」

【(理智
混融法法皆歸如離相寂然本疑道合維摩經云寂滅是菩提離諸相故)。】
「　超證自依緣」

【(超越生死果證菩提福慧周圓能含萬德梵網經云我今盧舍郍方坐蓮華臺)。】

「　玄寂非無相」

【(真常妙理清淨湛然非相非空不生不滅又豈可言說也
無量義經云無相不相是真實相)。】
「　先袪有妄緣」

【(先袪二障煩惱不生
悟彼是空妄緣不有智生惑滅破彼我法法華經云然彼長者無處妄之咎)。】
「　根塵能泯滅」

【(六根六境能泯滅者塵垢不染妙慧發生無漏識心因此生長法華
經云㽵嚴六根皆令清淨)。】
「　金地見青蓮」

【(布金為地建大道塲佛成道時
金剛座上如見青蓮華甚為希有金光眀經云清淨無垢如青蓮華)。】

「　幽巖修道行」

【(將成道行非止幽巖捨棄妄緣求證正覺維摩經云憶念
我昔曾於林中宴坐樹下)。】
「　為事信天緣」

【(事理無礙離果離因佛法玄微超
凡入聖信緣任運至道無私不起妄情是法平等圓覺經云於一切時不起妄念)。】
「　無來兼不去」

【(不來不去法自流通絕相絕名妄情自泯金剛經云無所從來
亦無所去)。】
「　誰後復知先」

【(一真平等法性圓融寂寂玄關誰先誰後湛湛
覺海何是何非法華經云等與大乘)。】

「　俗網障菩提」

【(俗塵煩惱障蔽菩提無漏智生方乃䪺悟勝鬘經云在纏
名如來藏)。】
「　非論今與昔」

【(古今迷執大聖傷嗟欲知煩惱本空須依般若
深智了斯妙旨何論今昔不遷論云昔不至今今不至昔)。】
「　當知釋氏尊」


【(方知世尊通達大智越諸聖位善會諸法法華經云大雄猛世尊諸釋中之王)。】
「　慈慧常光弈」

【(慈悲智慧煥赫大千照耀四生咸令證悟威德湛湛不可極量觀佛
三昧經云世尊常光収之圓卷猶如秋月)。】

「　大恩施不報」

【(我佛慈悲說法教化常施妙慧善誘眾生施大恩惠而不
望報法華經云世尊大恩以希有事)。】
「　小惠豈拘牽」

【(大權菩薩應用無方
接物利生豈拘小惠維摩經云欲行大道莫視小徑)。】
「　平等悉無礙」

【(說法
平等普徧世界無礙妙智悉巳周圓㝡勝王經云於凡聖境體非一異俱不能礙)。】
「　迷情免縛纏」

【(智斷情執永出盖纏覺悟妄緣永離諸有維摩經云覺悟解脫
永離盖纏)。】

「　信之不可及」

【(諸佛真智信不能及眾生識心種種迷闇法華經云盡思
共度量亦復不能知)。】
「　貪欲自招牽」

【(五趣輪迴四生汩沒於情有欲難證
涅盤於法無心永超淨域慈恩䟽云貪為苦本業在苦因)。】
「　因緣皆種得」


【(宿種善根必達彼岸暫求因果豈到淨方維摩經云善惡之業亦不忘)。】
「　何事豈遷延」

【(浮生迅速善法因􃩻時節因緣正當成就法華經云今正是其時决定說
大乘)。】

「　智不周旋盡」

【(如來妙旨智不能齊道有淺深法自圓滿法華經云不退
諸菩薩其數如恒沙亦復不能知)。】
「　寂空次第圓」

【(法約二空智有漸吹
因深果極妙性周圓法華經云漸漸修學悉當成佛)。】
「　剛柔知用利」

【(顯現
四智利益群生勿恣剛柔以為妙用維摩經云以智慧劒破煩惱賊)。】
「　妙道亦如然」

【(諸佛妙道恒自寂然理體本真不可言述法華經云諸法寂滅相不可以言宣)。】

「　諦信便知因」

【(實相甚深淺根難解若能發一念淨信明了妙因必證菩
提深知歸信金剛經云能生信心以此為實)。】
「　有方行利益」

【(理事俱妙
福慧二嚴普極十方皆明實際華嚴經云平等饒益一切眾生)。】
「　隨緣受果報」

【(因行六度果報寧虛必若離相隨緣廣大之緣了證維摩經云以善方便智隨意皆
能現)。】
「　定至寶山積」

【(由一真心起無相行决定明了咸𢍆菩提如至寶山
定獲利樂法華經云汝等去來寶所在近)。】

「　我欲救諸苦」

【(佛以慈悲救度諸趣超拔五濁䪺悟三身法華經云觀音
妙智力能救世閒苦)。】
「　眾生執妄緣」

【(虛妄徧計因成於執第六識徧緣諸
法愛著不捨法華經云貪著虛妄法堅受不可捨)。】
「　業因不可救」

【(善則
善果業則業報不執因果迷妄自除㝡勝王經云示其善惡報)。】
「　諸聖遞相宣」

【(諸佛聖眾興慈運悲救度眾生㸦相傳演法華經云千佛共說不令能盡)。】

「　真心不可測」

【(佛智如大海渺渺彌深佛量如湏彌巍巍不動法華經云一心
共思求亦復不能知)。】
「　無黨亦無偏」

【(大慈悲故無彼無此愛增斷故無黨
無偏法華經云皆是吾子愛無偏黨)。】
「　慧偃隨風草」

【(一真澄湛万法隨流
還如迷逐妄生風從草偃攝大乘論云煩惱伏不起如毒呪所害)。】
「　非唯逐境遷」

【(色空明闇逐境遷流受想行識念念生滅維摩經云法住實際諸邊不動故)。】

「　慧為智所轉」

【(慧能揀擇智不斷常聖人用之善巧方便不可思議法華
經云諸佛智慧甚深無量)。】
「　智慧妄隨緣」

【(真不逐緣慧能轉物大悲聖智
妙用隨機無處不現仁王經云猶如大幻師所樂無不現)。】
「　無智復無慧」


【(會時無會說時無說離執離相諸法無言斷絕分別不可口談心緣非反華嚴經云無礙
寂滅觀是則佛正法)。】
「　真心自寂然」

【(根本智證法界圓通𡨋合真體不可
言論至理湛然瑜伽論云知所取非有次能取亦無)。】

「　語意說分眀」

【(因言顯理得意忘言運大悲心示方便喻法華經云願出
微妙音時為如實說)。】
「　其言無間隔」

【(言與理舍妙道坦然意與心通智真
逾遠言證道斷法華經云十方世界通達無礙)。】
「　法心是本緣」

【(謂法清淨
不著於緣寂是絕非於心無礙阿毗達摩經云無始時來界一切法等依)。】
「　冤債如冰釋」

【(於法無情不生妄見如凢夫證果似清水結冰一念寂然冤魔白伏仁王經云
頂生即退天眾安隱冤恨既除便同冰釋)。】

「　說果皆因種」

【(諸聖說果必從因生種現熟時無有不報因緣會過必招
當果法華經云如是因如是緣如是果)。】
「　勿疑虛自勞」

【(理深不測諦信
難窮智人不疑宿種因緣終不興念法華經云易可化度無有疲勞)。】
「　天堂與地獄」

【(天堂地獄本由心造無情無念不挂真源圓覺經云地獄天宮皆為淨土)。】
「　終不隔纖毫」

【(淨穢二境不隔纖毫真本湛然寧存罣礙華嚴論云無邊剎境
自他不隔於毫端)。】

「　理長終入妙」

【(本覺妙理含容萬象智證圓通終窮不盡密嚴經云以住本清
淨相應妙理中)。】
「　雅淡寂風濤」

【(真空淵默謂之雅寂靜無為謂之淡如海
湛然波濤永息寶積經云我住於法識無動搖)。】
「　可信如來說」

【(共信世尊
說法皆契眾生之根不迷因果故合中道法華經云如來所說法當生大信力)。】
「　徒言智識高」

【(眾聖說法佛智㝡高言宣廣大更無過者法華經云咸皆共思量不
能知佛智)。】

「　詮言非敏􂜗」

【(慧解若眀必達真智執言執解敏手奚為維摩經云法無
名字言詮故)。】
「　未必滌塵勞」

【(依詮悟旨方滌塵勞若昧真宗其迷愈甚
楞嚴經云塵垢應念銷成圓眀淨妙)。】
「　不曉開心印」

【(一之法妙慧冲融
祖祖相傳印印信受維摩經云陁羅尼印印之至不退轉)。】
「　寧誇智慧刀」


【(智慧言詮本含幽理必若未曉心印而智慧徒誇彌勒頌云湏行智慧刀)。】

「　言語因成道」

【(般若妙智照了真詮即彼言音成解脫道維摩經云言說
文字皆解脫相)。】
「　是非歸化寂」

【(法王啔化必使歸源非既不存是亦不立
法句經云諸法從本來無是亦無非)。】
「　津梁行在世」

【(遷變不住往復循還
如來以妙法為津梁眾生以因緣為真諦華嚴經云於一念中所有行願皆得成就)。】
「　福業緣中得」

【(六度萬行有為無為隨機發明廻向無上雖法含一味而利樂
隨緣般若經云無去無來應緣而現)。】

「　求言通達識」

【(假言求理理極識亡言理周融智識無礙法華經云通達
大智)。】
「　言話意須高」

【(通理之詮法本微妙炳煥真覺洞達靈源法華經云
如來有所言說意趣難解)。】
「　佛理都無著」

【(佛即大覺之緫稱理則所證之
妙體不拘前後際豈在兩中間維摩經云常善入於空寂行達諸法相無罣礙)。】
「　眉間放白毫」

【(毫相之光分明交暎靈照之智仗此而生法華經云今佛放光明助
發實相義)。】

「　解種千生福」

【(始從初因興大願智則三祇劫滿萬行俱圓福報難思不
可量度金剛經云其福德不可思量)。】
「　戒隨剃髮刀」

【(霜刀落彩受具尸羅
外現示聲聞內懷菩薩行法華經云剃除鬚髮而被法服)。】
「　諸冤兼妄語」


【(妄緣纏繞觸境如冤真智融通了然無滯維摩經云妄語是妄語報)。】
「　終滯業心勞」

【(凡夫無智業累所牽悟達成真塵勞本淨楞嚴經云覺昧心勞)。】

「　證驗僧祇刧」

【(淨念證真道圓上品歷三祇大刧修萬德良因心寂智冥
真宗不別法華經云百千萬億阿僧祇劫)。】
「　飄鼓信風嘷」

【(因成果熟
似平地以冲虛行盡解圓若閑雲而入漢皷揚真諦實相風嘷不遷論云野馬飄皷而不
動)。】
「　江河雖注浪」

【(法之流轉如江河而不絕性之真實明即用以恒如
肈論云江河𥪰注而不流)。】
「　洪水自滔滔」

【(妄心不息似洪水以滔滔真識
湛然若波瀾一浩浩肈論云洪流滔天無謂其動)。】

「　純一更無雜」

【(一味淨法根本虛無不礙群迷逈透真域含融眾妙量廓
幽玄法華經云純一無雜)。】
「　真空光照出」

【(真光妙慧照有即空法法融通
光光涉入楞嚴經云性覺真空性空真覺)。】
「　殊途皆體用」

【(即真妙用同歸
性海之中道體疑然不涉差別之智華嚴䟽云用即波騰海沸全真體以運行)。】
「　清淨十方力」

【(妙慧之力廓徹性源圓照十方湛了清淨圓覺經云十方眾生圓覺清淨)。】
御製秘藏詮卷第十

乙巳歲高麗國大藏都監奉
𠡠雕造

御製秘藏詮卷第十一　　　　　　駕

「　志願親三寶」

【(夫佛法僧者人天師範貴賤福田故發願心志求親近華
嚴經云稽首一真三寶海)。】
「　威嚴布薩訶」

【(威神嚴肅恩被無邊今且指薩
訶略標化境故法華經云世間所歸趣救護於一切)。】
「　圓眀無礙法」

【(圓眀
能證智無礙所證理含褁十方指掌萬象更無纖毫能為障礙楞嚴經云坐微塵裏轉大
法輪)。】
「　西域禮彌陁」

【(極樂國土彌陁所居即無量壽佛其或心眀華藏道𢍆笁
皇如楞嚴經云不動道塲徧十方界向言往禮盖方便之談也)。】

「　果經千萬刧」

【(千萬刧即三大刧四願無邊六度俱備方圓極果号天人
師法華經云無量百千萬億載阿僧祇)。】
「　茂草一娑婆」

【(欲塵煩惱造作
遷流生滅循環寧窮數量亦猶繁茂之草徧一娑婆界尓)。】
「　真心非染污」


【(楞嚴經云寶覺真心各各圓滿故知妙智雖處惑中不為染污又圓覺經云圓覺清淨本
無修習及修習者)。】
「　妙藥愈沉痾」

【(妙藥則無上法味沉痾則七漏十纏
擾惱有情汩沒諸趣醫王出世方能差之遺教經云我如良醫知病說藥)。】

「　因會緣來合」

【(因辦果體緣助成功便能𢍆會真心筞勤善法經歷塵劫
求趣佛乘故肈論云一切諸法緣會而生)。】
「　能休溺愛河」

【(無眀發業貪愛
潤生種現相資漂溺群有唯無漏智起頓能斷除楞嚴經云愛河乾枯令汝解脫)。】
「　琉璃涵寶月」

【(法界之內真性混融故法華經云如淨琉璃中內現真金像然光輝
支暎表裏洞分實不思議之境界也)。】
「　皎潔印禪波」

【(禪波即禪定之心眀
印萬象皎潔無差月燈三昧經云如淨虛空月影現於清池)。】

「　和會恒沙眾」

【(恒沙則恒河中沙彼河方圓四十里喻眾生界􂗆量無窮
於中種性差殊習業各異和而會集其道可知楞嚴經云隨眾生心應所知量)。】
「　真空
皆可習」

【(涅槃經云一切眾生悉皆有心即真空心若能轉物即妄眀真菩提
之階立可登矣)。】
「　但拋猶豫心」

【(唯識論云疑者猶豫為性若觸類無滯則疑心
自拋法華經云若有疑悔者佛當為除斷)。】
「　信解不能及」

【(信則十信解謂
勝解將趣極果假信為先華嚴經云信為道元功德母故知難及也)。】

「　義徹三天外」

【(真義非界繫所攝且欲色等三天皆是有相業唯無漏智
方能超越華嚴經云如來智慧無邊際一切世間莫能測)。】
「　非真不可過」


【(涅槃經云若有一法過涅槃者我說如幻如化故知真法何止出三界超萬有)。】
「　破邪成正覺」

【(邪謂心境俱非錯行亂學既破斯見正覺遂成法華經云我悉除邪見於
空法得證)。】
「　九十六冤魔」

【(外道所計本唯六宗師資順從各有十五執心
執法事火事龍正見既虧冤魔無別法華經云破魔兵眾而擊法鼓)。】

「　法界人天喜」

【(法界之內唯天與人能發大心遠求佛果將入初地故生
喜心楞嚴經云覺通如來盡佛境界名歡喜地)。】
「　真心是道塲」

【(願行堅固
真智相應積集莊嚴蘊聚功德念念無捨直趣菩提法華經云乘此寶乘直至道塲)。】
「　三身圓四智」

【(登金剛座獲寶王心四智三身六通十号具足妙果名正徧知唯識
論云又智殊勝具攝三身)。】
「　萬劫引流長」

【(起大悲心演深妙法盡未來際
利樂有情法華經云普欲令眾生亦同得此道)。】

「　旨達無眀要」

【(無眀之要貪愛為本楞嚴經云應當審詳煩惱根本今此
玄旨決定妙義破彼昬闇除諸惑染也)。】
「　菩提大吉祥」

【(障患既忘真源
可挹圓明之智廓尓現前參羅色塵皆為妙用菩提之果勝莫大焉故佛地論頌云名稱
吉祥及尊貴)。】
「　三乘皆聖道」

【(修心者根有利鈍悟有先後雖殊途暫異
而一轍終歸法華經云尚無二乘何況有三故知皆聖道也)。】
「　法始自稱揚」


【(敷宣大法讚揚一乘令棄羬軒使登擾駕法華經云稱歎所行道)。】

「　妄水翻波浪」

【(妄愛之水漂溺長時欲浪未寧情波安息唯識云說愛如
水能沷潤故)。】
「　崑崙徹底石」

【(我人山高借山立諭眾生以一靈性而迷
悟崑崙以一拳石以成立山雖有石未嘗覺知人各秉性不能悟解豈徹底窮理也維摩
經云起於我見如湏彌山)。】
「　端嚴袪妄執」

【(世覩端嚴而求果證若祛妄執
遂獲真見金剛經云若以色見我等)。】
「　一法終成立」

【(真般若者非有非無難思
難議名之一法亦為強名法句經云一亦不為一為欲破諸數)。】

「　玄言資智識」

【(三藏殊文統之者一致即玄言也天王般若經云利根性
人說文知義良以古教照心其心自明淨名經云多聞增智慧)。】
「　妙覺解空王」

【(因教詮理眀此覺性馳耳目於聲色之外空神心於塵象之中法體既如圓眀頓證
寶積經云是故虛空即是如來)。】
「　四眾常圍繞」

【(佛地論云無量天龍四眾
八部常所翊從蓋欽承妙旨仰矚慈顏)。】
「　金容化十方」

【(紫金光聚威容炳曜
道被千刧而彌固功流萬世而常存法華經云十方諸眾生普皆蒙饒益)。】

「　幽暗分眀理」

【(楞嚴經云雖明暗等種種差別而見無差別且如閇智塞聦豈
見精明性肯隨物而幽暗)。】
「　圓隨日月光」

【(大般若經云日月等光所不照處為
作光眀應學般若波羅蜜多即知妙智能破重昬度諸群品)。】
「　去邪歸正說」

【(真說者摧邪慧解開正知見唯識論云為於二空起迷謬者生正解故蓋破執有滯
空也法華經云拔邪說涅槃)。】
「　清淨達西方」

【(華嚴經云嚴淨不可思議
𠛴供養一切諸如來此乃智通無外心澄妄銷豈以西方而為遠哉)。】

「　大信流天下」

【(宇宙無極唯信㝡大所以至仁說一法立一事皆同䡄千聖合
轍萬化楞伽經云若諸法虛妄何故取解脫)。】
「　靈臺自樂康」

【(神者形主
心者物靈若去勞慮絕取捨樂康之道在於我矣法華經云能生淨妙第一之樂)。】
「　更談深妙理」

【(妙理無言假言詮理故摩竭掩室毗耶杜口用示無說以顯勝義寶
積經云是義無文字而長說文字)。】
「　果助法中王」

【(聖人者法法同證印印相
受蓋佛不並出餘皆晦跡師事以助揚化法華經云護助宣正法)。】

「　津岸合諸流」

【(四暴流河奔注淪溺唯六度智舟能截而渡般若經云於
一切法無所著能於此岸到於彼岸)。】
「　澄清不渾雜」

【(覺性澄湛煩惱不能
染唯識論云雖有客染而本性淨又如來藏經云煩惱身中有如來藏)。】
「　終湏歸大海」

【(華嚴經云令修諸行海疾入大智海即是具四願經三劫功成道圓歸泛
如來大寂滅海)。】
「　㳙滴亦波涉」

【(法界無際真源浩渺然一塵若礙則萬象
勃起亦如㳙滴異沠遂波涉殊途行方便經云不見一切相名見如來)。】

「　信慧無遮隔」

【(華嚴經云一切佛興皆從信起況慧目眀徹照覽無遮法
華經云如風於空中一切無障礙)。】
「　恒沙大化揚」

【(恒沙非􂗆量能知歷如是
佛𠛴闡揚化道華嚴經云廣大悲雲徧一切捨身無量等塵𠛴)。】
「　龍天常擁護」

【(三界天人十方龍眾舉此二類揔攝八部常來衛護冀聞妙說法華經云天人龍神
所共供養)。】
「　聖境得清涼」

【(佛境清涼純淨無漏然鶖子見同堆阜梵王覩
若天宮取捨不生淨穢斯絕法華經云我此土安隱天人常充滿)。】

「　智遠文殊聖」

【(文殊無漏智海為諸佛宗師出贊釋迦名妙吉祥菩薩久
成正覺号歡喜藏摩𡰱寶積經云文殊大智人深遠法源底)。】
「　談非善逝章」

【(妙往菩提故稱善逝且文殊所談真理無不符𢍆佛言法華經云諸所說法隨其義
趣皆與實相不相違背)。】
「　我當常稽首」

【(我即能歸依之者既欽妙道故
發勤奉法華經云是故咸稽首歸命無上尊)。】
「　念佛一爐香」

【(念則明記為性
香以表信為功法華經云以深心念佛又云眾寶妙香爐燒無價之香)。】

「　我信三乘法」

【(華嚴經云若能信奉於尊法則聞佛法無猒足且三乘之
法理唯一味證解有殊名相致別然皆能運載到於彼岸)。】
「　周圓不可量」


【(如來所說皆為了義自非大智豈得較量而知唯識論云周圓無際量等虛空)。】
「　如來垂密旨」

【(諸佛出世皆為開佛知見其或寶所未歸化城權設此乃密旨誘進二乘
法華經云有所言說意趣難知)。】
「　像教法根長」

【(像謂取像佛時金容玉撿
流布塵沙劫石雖窮法根長固法華經云正法住倍壽像法復倍是)。】

「　塵垢昬身業」

【(五塵六垢昬障身心固煩惱根作生滅本圓覺經云於虛
妄體重執虛妄)。】
「　浮生常急急」

【(淨名經云是身如幻從顛倒起蓋四相疾
如於迸火五衰馳若於奔流遺教經云世實危脆無牢強者)。】
「　西來皆有意」

【(大教東被祖印西來或以心傳心或以教傳教化道雖異接誘是同涅槃經云一切
諸法中悉有安樂性)。】
「　猛破迷情執」

【(聖人悲極為心眾生迷情為病談中
道破空有妄執示無言顯心法本如楞嚴經云菩提心生生滅心滅)。】

「　真實非虛假」

【(涅槃經云猶如閻浮金無能說其過即喻真實之法體非
虛假證之則三界長辭背之則千生自咎)。】
「　愚徒信不長」

【(愚者暗於理事
既無深信徒廣見聞法華經云淺識聞之迷惑不解)。】
「　一心歸正法」

【(三乘正法
一心巳歸既實資粮仍堅願行優游聖道何往不臧阿差末經云常正其心不事餘學)。】

「　六趣不驚忙」

【(本心未悟妙智不眀六趣四生實堪怖畏今既情忘五欲道𢍆
一真塵垢頓銷驚忙自歇華嚴經云能壞諸見堅固牢獄)。】

「　慧徧娑婆界」

【(諸佛慈慧等視怨親閻浮界人咸承恩力法華經云我常
在此娑婆世界說法教化)。】
「　恒脩願十方」

【(華嚴經云了相十方無所有為
世廣開清淨道即是常具大願悲濟群生又法華經云佛名聞十方廣饒益眾生)。】
「　花鬘周淨土」

【(佛土真淨大地山河皆為妙用故眾花結鬘周徧嚴飾法華經
云金花諸瓔處處垂下)。】
「　寶網自生光」

【(修行位極頓證法界於帝網觀
門現種種勝事身身相攝法法㸦入故楞嚴經云交光相羅如寶絲網)。】

「　說法𦒿闍崛」

【(西域有山名𦒿闍崛勢接王舍福鎮中印佛多住彼演說
妙法法華經云汝往詣耆闍崛山釋迦牟𡰱佛所)。】
「　瑜伽道自成」

【(瑜伽是梵
語此云相應所謂心與境相應因與果相應等教若斯從聖功自滿瓔珞經云行從心得
心淨道成)。】
「　願窮真諦理」

【(履踐真諦窮究妙理願既不虛道無不剋天王
般若經云真心趣道真實思惟)。】
「　海印一時平」

【(海印即真如本覺心澄道顯萬
象皆真若海清凝無所不現起信論云無量功德藏法性真如海)。】

「　垢染真心佛」

【(如來藏經云若佛出世若不出世如來之藏常住不變然垢染
未除真心莫顯故圓覺經云彼圓覺性即同流轉)。】
「　幽眀何妄執」

【(不了色空
妄執眀暗見既成幻覺遂生勞一失妙眀復真安及楞嚴經云所妄既立生汝妄能)。】
「　塵埃頻拂拭」

【(塵銷則本體唯淨翳差則空花不生無為真如性自眀露圓覺經云
譬如磨鑑垢盡明現)。】
「　果願百靈集」

【(若事理障巳永斷滅即入如來微妙
圓覺滿足菩提願既果從道成靈集法華經云百福相莊嚴)。】

「　理達非長短」

【(真色無形真理無名故非長短之所及也寶積經云無方
無圓無短無長)。】
「　無緣及有情」

【(諸聖以無緣之慈度無緣之眾廣為佛事
也仁王經云無緣大悲常化眾生)。】
「　當空輪日月」

【(智慧光眀朗如日月超然
廣運邈矣無窮華嚴經云妙智清淨日大悲圓滿輪妙智清淨月大慈圓滿輪)。】
「　海水印分眀」

【(華嚴經所謂海印三昧也海水澄清物象皆見三昧心淨萬法自如起信
論云參羅及萬象一法之所印)。】

「　詮理堪消息」

【(雖超蹄象湏假言詮妙道故絕於聽聞至理真為於消息般若
論云言雖不能言非言無以傳)。】
「　紅黃碧綠青」

【(妄見青黃碧綠蓋是執情
正智會真寧分眾色圓覺經云諸愚癡者見彼摩𡰱實有五色)。】
「　強名俱是執」


【(肈論云以名求物物無當名之實以物求名名無得物之功成具經云是法無所有強為
其名)。】
「　達可定禪扄」

【(禪即淨慮之稱扄乃智慧之門悟達之心可定禪那
之要妙圓圓覺經云此方便者名為禪那)。】

「　求法虔心用」

【(維摩經云夫求法者不貪軀命如雪山童子為求半偈乃捨全
身此是求法虔心之用)。】
「　諸賢大聖名」

【(諸賢者地前三賢大聖者地上
十聖仁王經等說地前名三賢地上名十聖也)。】
「　𠛴那如發願」

【(𠛴那者時之極
少也發願者起菩提心少時發願便成正覺法華經云於𠛴那湏發菩提心又云便成正
覺)。】
「　法用智縱橫」

【(縱橫者自在無礙之義事無不融理無不適法界觀
云繁興大用舉必全真)。】

「　往往成煩惱」

【(百法論說煩惱有二十六煩者擾也惱者亂也擾亂有情
恒處生滅貪瞋癡等往往成就矣)。】
「　沉吟難測度」

【(小果沉思聖智凡夫
測度佛心少分不知故為難也法華經云盡思共度量不能測佛智)。】
「　聖門開妙鍵」

【(不礙遊履名門威神自在曰聖欲趣聖果遊履何門故佛菩薩說其五位為入
聖之門仁王經云一切如來皆依此門而得成佛)。】
「　關鏁不能著」

【(然此
聖門終日常開要人悟入不曾關鏁故云不能著也)。】

「　解達無生忍」

【(解達者了悟義也無生忍者三乘聖人所得之法楞嚴經
云我於法性悟無生忍)。】
「　修行是要精」

【(六度萬行是諸菩薩所修之要
門也法華經云勇猛精進入於深山思惟佛道)。】
「　苦空皆不著」

【(苦者逼惱
義空者寂靜義菩薩不猒煩惱不忻寂靜維摩經云觀世間苦而不惡生滅觀於空而不
捨大悲是皆不著也)。】
「　慧覺自分明」

【(得無漏慧已故能開覺寂寥虛廓了
無情塵亦可照體清淨是覺慧之相圓覺經云清淨覺相)。】

「　證學超功果」

【(巳證無學妙果能超有作之功如釋迦佛投崖飼虎布髮
淹泥先於彌勒四十劫前而成正覺法華經云超出成正覺)。】
「　真心理在經」


【(常住真心眾生皆有說此之理具在佛經楞嚴經云常住真心性淨眀體)。】
「　靜觀能去住」

【(寂靜觀察真如之理去無所去住無所住肈論云寂然而往泊尒而來出
幽入冥孰識其動)。】
「　迷悟得惺惺」

【(迷者迷惑悟即了悟令彼迷者心得
惺惺楞嚴經云如迷方人惑南為北倐有悟人指示令悟)。】

「　志悟皆空相」

【(心若未悟執諸法有志悟之時了知諸法唯有空相般若
經云五蘊皆空又云是諸法空相)。】
「　諸邪虛妄情」

【(唯識論云邪見者謗
無因果此諸邪見是彼外道虛妄情執楞嚴經云彼外道等常說自然虛妄顛倒)。】
「　若能歸正法」

【(若能了彼虛妄邪情即便能歸佛之正法法華經云轉我邪心令得
安住於佛法中)。】
「　境界自然清」

【(既斷邪情又歸正法即觀佛境界自然清
淨華嚴經云一切境界清淨莊嚴)。】

「　來去無恒凖」

【(一切眾生於三界中緣會名來緣散名去來去無恒不可
凖定維摩經云悉知眾生來去相)。】
「　輪廻自強弱」

【(輪轉廻還眾生不悟
向六趣內終無盡期法華經云輪廻六趣中生於人天名強墯在三塗名弱)。】
「　諸煩亂著緣」

【(迷執之過也由執我故起諸煩惱惑亂身心逢境遇緣便生愛著法華經
云眾生處處著)。】
「　妙慧即良藥」

【(肈論云達病所應智慧意也以智慧
妙藥治眾生煩惱故又華嚴經云以智慧藥滅身心病)。】

「　果自因人證」

【(以因趣果也只由菩薩修因方證如來勝果華嚴經云由菩薩
故有諸如來)。】
「　心緣得道成」

【(諸修行者發意專勤緣於佛境方得道成
華嚴經云菩薩專心念諸佛惟願得佛無上道)。】
「　勿令顛倒見」

【(勿令者勸尓之
詞楞嚴經云由無始來顛倒淪替又云迷南為北認賊為子揔是顛倒見也)。】
「　靜聽滅無聲」

【(真靜理中視之不見聽之無聲楞嚴經云聽與音聲俱無處所即聽與聲
二處虛妄)。】

「　因事心來悟」

【(即事顯理理極心眀動靜一如悟無所悟楞嚴經中說畢陵伽
婆蹉毒㓨傷足三七日中諸漏虛盡成阿羅漢)。】
「　悟來一念情」

【(多劫迷滯久處
輪廻一念悟來趣正覺果般若論云一念淨心成正覺)。】
「　攝邪依正處」


【(綰攝邪徒依仗正處寂照廻光發明無咎法華經云慜念邪見眾生令住正見)。】
「　佛道化眾生」

【(諸佛賢聖有利益心行方便道教化群生淨名經云方便是道塲教化眾
生故)。】

「　義關通聖道」

【(義謂義理關即關揵若通達此義理乃入菩提之妙境楞
嚴經云於大菩提善得通達)。】
「　法界上三清」

【(法界者無上理也三清者虛玄
境也謂此法界過彼三清之上天親論云以此法界中更無有法過此故名無上也)。】
「　寂滅塵迷慮」

【(寂滅者止息義色等六塵能迷眾生本覺之心若不貪迷自成
妙道法華經云勿貪麤弊色聲香味觸法)。】
「　無心境自成」

【(謂無念而應緣如眀
鑑無心而現像故圓覺經云於不二境現諸淨土)。】

「　人我千山重」

【(不了真空起人我見障彼有情宛如山岳故維摩經云起於我
見如湏彌山)。】
「　如何得自覺」

【(凡夫之類不自覺知得滅度者聖人方能自覺
法華經云得至於滅度而今乃自覺)。】
「　妄情執想多」

【(虛妄之情迷其正道
顛倒亂想計執極多故楞嚴經云八萬四千顛倒亂想)。】
「　若悟心安樂」


【(其心若悟更無疑惑便覺身心安隱快樂法華經云斷諸疑悔身意泰然快得安隱)。】

「　法要眾生悟」

【(諸佛出世說法度人令彼眾生悟入淨域法華經云欲令
眾生悟佛知見故出現於世)。】
「　談空般若深」

【(談真空至理顯般若甚深
仁王經云以甚深般若照見一切諸法皆空)。】
「　二門歸一數」

【(若於不二門中
萬法唯歸乎一維摩經云善不善為二若不起善不善入無相際而通達者是為入不二
法門)。】
「　達得始無心」

【(未了之時心常有相達得妙理始乃無心肈論云聖人無
心於萬物)。】

「　旨聖如來說」

【(如來所說旨趣甚深不可取著故名為聖金剛經云如來所說
法皆不可取)。】
「　慈悲重古今」

【(慈悲者顯揚論云慈以無瞋為性悲以不
害為性既具慈悲古今所貴寶藏論云今古同貴)。】
「　靜思寬境界」

【(寂靜
思惟諸佛境界寬徧十方華嚴經云諸佛境界悉周徧故)。】
「　海月印波心」


【(海月昇空千波印影將喻佛身現諸世間㝡勝王經云佛真法身猶若虛空應物現形如
水中月)。】

「　玄默非無慮」

【(玄默者體即真理於此理中不無思慮之心寶藏論云心
生萬慮意起萬思)。】
「　幽眀事更深」

【(幽昧明顯事體更深寶藏論云非眀
非昧若言其眀杳杳冥冥若言其昧眀然徹眀)。】
「　不拘常定體」

【(諸聖體用
化現無方隱顯不拘非常定也肈論云佛無定所應物而現在淨而淨在穢而穢美𢙣自
披於佛無二)。】
「　曩劫至而今」

【(從無量劫直至而今化度眾生無不周徧
華嚴經云隨緣赴感靡不周而恒處此菩提座)。】

「　種種行方便」

【(種種方便教化有情隨上中下根施一味法雨密嚴經云種種
方便業)。】
「　不能曉善惡」

【(一切眾生雖承法化而造善造惡不能曉知寶
積經云眾生造善惡如影恒逐形)。】
「　悲音及正言」

【(慜念凡夫之類生起大悲
之心施正言音化利於彼寶積經云於諸眾生深有大悲又云以是音聲普流聞故)。】
「　遠見智深作」

【(聞法受持方為遠見作諸佛事其智甚深法華經云智深志固
能問諸佛聞悉受持)。】

「　幽情不可達」

【(幽者暗也幽暗之情體唯鈍濁不可了達楞嚴經云想明斯聦
情幽斯鈍)。】
「　萬谷與千岑」

【(十方大地萬谷千岑觸目盡是菩提舉足皆為
佛境楞嚴經云忽見大地十方山河皆成佛國)。】
「　視現真空相」

【(真空體相
清淨周圓慧眼觀時乃名視現楞嚴經云性覺真空性空真覺清淨本然徧周法界)。】
「　邪緣境自沉」

【(正智既生邪緣沉息令自身心學佛知見楞嚴經云消息邪緣令自
身心入佛知見)。】

「　大智無邊際」

【(如來大智周徧十方作用無邊豈知涯際華嚴經云其智
廣大無邊際)。】
「　小乘作相深」

【(五百聲聞證小乘果皆沉有作之門莫入淨名
之境維摩經云假使作相即與外道五通等)。】
「　迷情不可解」

【(迷真諦理
起顛倒情妄想未祛不可得解圓覺經云是故多迷悶不能入覺城)。】
「　邪口觸真音」

【(邪口者出邪謗之言法華經云謗斯經故真音者如來真淨言音體唯正教楞嚴經
云此方真教體清淨在音閒)。】

「　信及四天下」

【(發言誠信化以眾生徧四天下無往不從仁王經云化四天下
一切眾生)。】
「　渺瀰大海深」

【(佛性廣大法海無邊其量淵深渺瀰不測淨名經云
當禮法海德無邊)。】
「　因中無𦊱礙」

【(妙覺真心本來解脫因中果位一相如如
維摩經云心常安住無礙解脫)。】
「　凡聖各虛心」

【(未證理名凡巳悟真曰聖心性
無礙故各虛通迷覺不同乃分凡聖寶藏論云迷故即異覺故即一前念是凡後念是聖)。】

「　東極無邊際」

【(東方虛空極無邊際將喻菩薩無相福因金剛天親論釋
東方虛空不可思量喻無相福也)。】
「　修行及利樂」

【(修行善法化現神通皆為
眾生令得利樂寶積經云如法而修行又仁王經云神通變化利樂眾生)。】
「　威光布大千」

【(如來威光晃耀徧照大千楞嚴經云其光晃昱徧三千界)。】
「　刧刧難名邈」

【(佛智甚深故難名邈經無量刧少分難知真所謂不可思議也法華經云於億無量
劫欲思佛實智莫能知少分)。】

「　智深豈可盡」

【(智謂四智唯識論說淨土佛身三明六通等皆依智起故
知非淺以甚深故何可盡也)。】
「　塵垢不相侵」

【(唯識論說二界煩惱揔一
百二十八坌污法身如塵若垢如理智起頓盡無餘業苦永除)。】
「　覿面無慚愧」


【(智見法性名為覿面纖塵不染具正徧知道越人天何所羞耻故無慚愧法華經云故佛
於十方而獨無所畏)。】
「　寶山勿去尋」

【(佛含聖慧內隱寶山自證圓通何勞
尋逐集異論云如大寶山寂然無動)。】

「　我佛周旋施」

【(我佛大慈周徧世界財法二施等無差別普及眾生令得解脫
維摩經云常以法財施一切)。】
「　眾生業自深」

【(五蘊和合号曰眾生五欲
纏心不求解脫故云業自深法華經云如是等眾生終不求佛道)。】
「　無修不種果」

【(眾生業障過去識中無修慧種子現在不種信根未來不獲聖果法華經云我知此
眾生未曾修善本)。】
「　豈解如來心」

【(有情迷昧豈解佛心憫彼不知何時
悟解金剛經云是人不解我所說義)。】

「　真不成因地」

【(真者二空真如清淨法身也因地者能生所依義若不求證真
如法身雖修諸行不成正道金剛經云是人行邪道不能見如來)。】
「　非為枉用心」

【(心存有相盡是非為行異無生皆名枉用金剛經云凡所有相皆是虛妄)。】
「　面欺人自禍」

【(淨名經云如自觀身實相觀佛亦然愚迷不觀即是面欺日用不知)。】
「　四海莫知深」

【(一真法界似海深沉清淨無邊莫知其極維摩經云當禮法海德無邊)。】

「　西域行東土」

【(佛興西域教被東方法雨普滋福田廣潤利餘千載厥道匪殫)。】

「　頓超慈忍力」

【(融心實際乃越有為息慮真如頓超慈忍攝相歸性諸教共談
維摩經云一切法不出於如)。】
「　圓眀一性珠」

【(圓眀者智也一性者理也珠即
是喻智證理時性相平等如珠圓滿永耀靈源唯識論云性淨圓明)。】
「　照耀空非色」

【(照能照心明了義也空非空相不二理也維摩經云色即是空非色滅空色性
自空也)。】

「　慧不因人入」

【(蒸砂作飰事或有成入慧因人理必不可金剛經云若有我人
眾生壽者則非菩薩)。】
「　還緣旨趣深」

【(人法兩亡理智俱會三世平等十方
混然一佛即一切佛一切佛即一佛佛心即眾生心眾生心即佛心華嚴經云此是大智
慧諸佛所行處)。】
「　欲心貪不巳」

【(旨趣既迷妄情復盛欲情難滿滄海易乾法華
經云以諸欲因緣墜墯三惡道)。】
「　大樹影森森」

【(惑業深大苦樹彌高影落
四生森森可畏法華經云入邪見稠林)。】

「　說諭千般境」

【(諭者譬諭即是十二分中第六分也世尊於中隨其所化
指巳見之境況未聞之法所況不一也法華經云種種譬諭廣演言教)。】
「　緣流一𣲖澄」

【(緣者機緣流即流布隨機省緣流布教法所流教法不亂一乘之旨也)。】
「　四生及物類」

【(四生者胎夘濕化也物即情物類即九類此諸眾生皆是菩薩大悲
之心所緣境也)。】
「　善得惡難昇」

【(善者發菩提心得昇彼岸惡者造生
死業自沉苦海寶積偈云善惡之業亦不亡)。】

「　理與真空合」

【(真空智起與理妙苻萬象混然故名為合維摩經云不一
相不異相)。】
「　圓融理自興」

【(智融理故萬德圓明理會智冥一真顯現淨名經云
非四大起同於虛空)。】
「　三眀兼四智」

【(三眀者一天眼眀二宿命眀三漏盡眀四
智者一大圓照智二平等性智三妙觀察智四成所作智)。】
「　佛會善相稱」


【(佛居靈鷲會彼群機巧與談真善相稱讚舍利弗云佛音甚希有能除眾生惱又經云汝
等迦葉甚為希有能知如來隨冝說法)。】

「　賢劫下生時」

【(賢刧出現諸佛證眀邂逅良時稱讚彌勒上生經云五十
六億萬嵗尓乃下生)。】
「　眾生無萬億」

【(下生經說彌勒三會說法二百八十
二億人得阿羅漢除此外佛住法住俱六萬嵗其得度者不可稱計)。】
「　善報終是緣」

【(指前得聖果者故云善報彼皆盡是今時依上生經修六事行下生經修十一
種因也)。】
「　業重應難出」

【(歎無因不得果也若於今時不依前教修六十
一種因者即是惡業深重當來無由自得度也)。】

「　詮惣無為本」

【(能詮聖教八萬四千惣以真如無為而為本也故淨名經
云一切法皆如也又云從無住本立一切法)。】
「　因緣事可憑」

【(因緣者能生與
力為義佛以一大事稱理頒宣信者可依憑之出離金剛經云是真語者實語者)。】
「　一言如響得」

【(一言者不二教也依教起行得證一真如響應聲理無差異唯
識論云聖教正理為定量故)。】
「　啐啄定相應」

【(能化所化機感相會如夘
生類啐啄同時故唯識論云展轉增上力二識成決定)。】

「　求大圓眀智」

【(希求佛果無上大乘性相圓眀菩提妙智法華經云求佛
智慧)。】
「　從茲十善興」

【(因求佛果遂興十善寶積經云身三語四意三順理
益生名為十善)。】
「　以心傳付法」

【(唯識論云集起名心金剛經云如來說諸心皆
為非心是名為心以此心法自知令他知故云傳付)。】
「　六祖迭相承」

【(六祖者一
達磨二慧可三僧璨四道信五洪忍六慧能此諸祖師以心印心心心無相故云迭相承
維摩經云譬如一燈然百千燈)。】
御製秘藏詮卷第十一

丙午歲高麗國大藏都監奉
𠡠雕造

御製秘藏詮卷第十二　　　　　　駕

「　解即無邊智」

【(悟解實相其量無邊本智證時廓然平等唯識論云智與
真如平等平等也)。】
「　清流不見冰」

【(法性無垢有若清流結業本空如不
見氷法華經云諸有智者以譬喻得解)。】
「　因言而立意」

【(言者言教意即意趣
佛意深遠非言莫曉是知因言而立意者在得意而亡言法華經云乃至於一偈皆成佛
無疑)。】
「　佛戒剃頭僧」

【(戒者教戒僧者比丘別名毀形奉法佛令借言會旨
戒勿著言金剛經云汝等比丘知我說法如筏喻者)。】

「　愚迷能解悟」

【(智對愚迷權稱解悟法身清淨理絕中邊能契於斯是真
能矣法華經云悟佛知見)。】
「　報應可登陟」

【(報者報身應即他化一身也法
身既悟報應非遙日用不迷故可登陟法華經云一稱南無佛皆巳成佛道)。】
「　行有善因蹤」

【(居無邪念行有善因継諸佛之前蹤紹菩薩之正行維摩經云履踐如來
所行之跡)。】
「　往來皆得力」

【(由積眾善不忘菩提天上人閒往來得力法華
經云現世安隱後生善處)。】

「　證不眀於果」

【(證者能證智果者所證法無相真智正證理時不分能所
圓覺經云於此證中無能無所)。】
「　果因復不興」

【(至真果漏無果復興至覺因圓
無因更立莊嚴論云如來功德如瓶巳滿更不受添)。】
「　欲求清淨理」

【(清淨
理者所求法即無垢真如也唯識論云根本無分別智親證二空所顯真理無境相故)。】

「　方丈問高僧」

【(問荅密義應用無窮不二法門智者能入經云時維摩詰
默然無言此即表示如理無分別智也)。】

「　志遂還他暗」

【(心合至理妙智發輝眀相若來暗相何去華嚴經云成就
慧光明除滅一切暗)。】
「　三衣粥飰僧」

【(內冥一相外服三衣雖粥飲以充虛
實禪恱而為味淨名經云雖服飲食而以禪恱為味)。】
「　坐禪勤論道」

【(坐禪
者習定也論道者求慧也有定無慧必致冥心無定有慧還資應用維摩經云從止觀生)。】

「　免墮業緣燈」

【(由前心靜免墯惡業惡緣以彼多聞常燃慧燈慧炬華嚴
經云是則照世智慧燈)。】

「　果證來多刧」

【(如來果證莫刧寔多破塵𠛴而為空量筭壽而莫盡法華經云
我成佛已來復過於此)。】
「　還緣有愛憎」

【(根熟者悟調御出興緣背者空
如來示滅佛實常住曾無去來法華經云以方便力故現有滅不滅)。】
「　無憎兼不愛」

【(機有憎愛佛無二心無緣大慈何憎何愛維摩經云於善不善等以慈)。】
「　非橫豈相凌」

【(能仁淨土刧壞常安非染內緣銷除巳久無常外寂豈有相凌法華經云
眾生見刧盡大火所燒時我此土安隱)。】

「　舒慘豈關情」

【(順情名舒逆情云慘執有我者生礙達無為者何關維摩
經云毀譽不動如湏彌)。】
「　悲􂳺空歎息」

【(歎不悟法憫不解空歎息眾生
業苦樂等法華經云而眾見燒盡憂怖諸苦惱)。】
「　貪心不解脫」

【(心雖本淨貪所
繫縛未了貪空故不解脫薩遮𡰱乹子經云輪廻三界內恩愛不解脫)。】
「　法用無窮極」

【(法者二空真如法也三世諸佛共所𢍆證隨生所欲用無窮極法華經云以我
此物周給一國猶尚不匱)。】

「　因刧何曾減」

【(因即十二因緣刧即時分也因緣流轉時分相隨因既未
終刧何曾減維摩經云觀十二因緣無有盡相)。】
「　非因刧不昇」

【(刧依因有
因非刧生因緣既非刧即不起法華經云無明滅則行滅乃至生滅則老死等滅)。】
「　但隨因刧理」

【(因刧兩亡空性常住心隨此理諸佛道同涅槃經云十二因緣即是
佛性)。】
「　真實事為憑」

【(真常既悟解行相苻堅誓菩提去華取實維摩經云
依於義不依語乃至依於法不依人也)。】

「　義舉千千億」

【(隨機舉義教何止於一途應物無方法乃足於千億法華
經云無數方便引導眾生)。】
「　眾生勿妄興」

【(隨詮妄解逐事乖宗勸捨權冝
令歸真實故云勿妄興也法華經云雖示種種道其實為一乘)。】
「　勸知休作用」

【(勸知一相諸佛優遊休念二乘窮子作用法華經云今所應作唯佛智慧)。】
「　大海百川稱」

【(真如大海綰百法之宏川法喻相應見諸經之廣歎法華經云譬如一切
川流江河諸水之中海為第一)。】

「　法求無二說」

【(求即希求無二說者維摩經云一相無相為二若知一相即是
無相亦不取無相入於平等者即無二說也)。】
「　意默自然通」

【(淨名經云
若知意性於法不貪不恚不癡是名寂滅安住其中者是意默自然通也)。】
「　心不著空相」

【(心不著相諸法皆空若有所觀於空亦泯淨名經云若空無相無作則無心意
識即心不著空相也)。】
「　菩提道果同」

【(佛佛道同法法平等淨名經云佛即
是法法即是眾是三寶皆無為相與虛空等者即道果同也)。】

「　卷舒不繫念」

【(卷舒者瑜伽論云諸佛神變揔有十八卷舒二也謂促𠛴
為塵延念為刧等隨意無礙故云不繫念也)。】
「　何是孰難測」

【(誰於如是
大乘神變難可測耶舍利弗云我覩其為不可思議非意所圖非度所測)。】
「　達則𠛴那間」

【(智人於𠛴那間悟彼變化自性本空楞嚴經云不歷僧祇獲法身又復依空起
念三刧修行精進之心如𠛴那湏證得用也)。】
「　眾生多幻惑」

【(不悟真空
多迷幻有身心惑亂神變莫知維摩經云而四天王忉利諸天不覺不知)。】

「　旨真袪妄想」

【(達旨真之道祛妄想之心則一切塵勞咸為佛種金剛經
云若見諸相非相即見如來)。】
「　達了盡成空」

【(真本不立對妄名真妄體
既無真亦非有仁王經云通達此無二真入第一義)。】
「　種性皆為定」

【(一心無乱
動靜皆禪種性差殊無非佛事楞伽經云婆伽常在定無有不定時)。】
「　愛河渡
筏中」

【(金剛經云知我說法如筏喻者法尚應捨何況非法此乃眾生結愛成河如來
說法為筏一念不生即升彼岸)。】

「　玄入虛无境」

【(以玄微智入虛无境不見一法而為障礙華嚴經云了達諸世
間假名無有實)。】
「　善緣有業風」

【(法華經云善惡業緣受報好醜由心所造
隨業飄然又大灌頂經說善念方起惡念便生)。】
「　不惟高與下」

【(金剛經云
是法平等無有高下謂高即妙境善即業風佛理智中悉皆平等)。】
「　佛理智圓通」

【(佛者覺義因果齊收理即真理純無漏法智謂四智十智及一切智由佛妙智
證於真理理智無二圓通自在唯識論云根根塵塵徧周沙界)。】

「　幽寂乍濛濛」

【(幽謂幽微證理本也寂謂寂靜𡨋真智也乍昇覺苑頓息
塵機濛濛然得常樂也楞嚴經云生滅既滅寂滅現前)。】
「　圓眀了自通」


【(境無不真曰圓智無不照曰眀境智一如了自通達又楞嚴經云圓明了知不因心念)。】

「　更無施巧拙」

【(純一無雜巧者無以詃其功不二之境拙者無以造其極
古德云本自圓成不勞雕琢)。】
「　坦蕩化玄穹」

【(坦然驀然化之至也玄穹
即諸天也天且弗違即聖人之道昭矣金剛三昧經云不化而化其化大焉)。】

「　疑慮深無底」

【(疑者不決慮者不達深廣無底猶如大海法華經云疑惑
不信故墯於三惡道)。】
「　空心印二月」

【(心體唯一空則心相㸦分月本無二印則
月體交映一心空則無有二心一月真則無有二月楞嚴經二但一月真於中更無是月
非月)。】
「　昬蒙幽顯理」

【(佛性論云理為迷悟之依心為迷悟之本由昬蒙性
昧幽顯理理無幽顯因迷而生)。】
「　虛妄何分別」

【(虛妄之心云何分別分別
若無不真何待大中論云虛誑妄取者是中何所有)。】

「　大戒如來子」

【(大戒者體周法界即佛性遮二戒也如來子者奉持正法即僧
寶也大乘梵網經云眾生受佛戒即入諸佛位位同大覺巳真是諸佛子)。】
「　修行
萬法中」

【(三劫之中具修萬行華嚴經云於一行中修一切行)。】
「　智求心上得」

【(妙智上求於無所求中而求真心證得於無所得中而得大般若經云以
無所得故而得)。】
「　三界大師雄」

【(瑞應經云菩薩示生即行七步一手指天一手
指地天上天下唯我獨尊)。】

「　信不窮深奧」

【(不窮深者由淺識之強知不窮奧者由寡聞之無取如是
學者信而有之)。】
「　山河與地同」

【(聳之則山成五岳濬之則河導百川雖三者之
異名而四大之同致楞嚴經云四大和合發明世間種種變化)。】
「　不唯阿頼識」


【(梵云阿頼耶華言執藏迷則無眀所蔽悟則大智現前楞伽經云如來清淨藏世間阿頼
耶)。】
「　隱顯杳冥中」

【(寶藏論云佛性普徧無問凡夫隱則奔𥪰於四流顯
則圓成於萬德惟斯隱顯不離杳冥)。】

「　智欲周沙界」

【(聖人之智欲無不周應現垂形徧於沙界入法界品云以
無二智知諸境界普見一切世間諸趣徧往一切諸佛國土智)。】
「　慈光導世風」

【(大慈之光圓眀普照導以世俗之風令歸真實之法法華經云放一大光照無量國
又云佛放一光現希有事)。】
「　遐荒無不被」

【(玄化之道應及遐荒妙極圓眀
無幽不燭華嚴經云譬如淨日輪普照十方國)。】
「　威德顯穹崇」

【(聖威神德
蕩蕩巍巍顯彼穹崇高不可仰法華經云威德熾盛光眀照曜)。】

「　悟在𠛴那間」

【(眀悟真心一言合道機感緣會應在𠛴那攝大乘論云處
夢謂多年悟了湏臾頃)。】
「　迷中何濟拔」

【(迷者之心隨物生解執權滯實
濟拔尤難華嚴經云世間顛倒執常樂我淨想故難拔也)。】
「　望陽入有無」


【(渴鹿奔馳求愛陽熖望之則有入之則無淨名經云是身如熖從渴愛生)。】
「　覺後無狂渴」

【(覺知非水狂渴頓息悟本空性真妄齊袪佛地經云如人夢渡河覺後都無事)。】

「　我將譬喻說」

【(聖人說法為顯一真方便隨機多以譬喻楞嚴經云一切
智者要以譬喻而得開解)。】
「　窮劫淺深通」

【(淺即權教化以三乘深即實教
眀其一理說者聽者悉得通達維摩經云佛以一音演說法眾生各各隨所解)。】
「　唯有真空理」

【(真空理者即一真佛性也一性五性二乘三乘約化則殊會本無異法華
經云唯了此事更無餘事)。】
「　圓眀六合中」

【(圓者普周眀者不昧廣大周徧現六
合中楞嚴經云性色真空性空真色清淨本然周徧法界)。】

「　真空不可見」

【(真空者先佛妙源諸祖真性眾生本體萬法實相非色象
故名不可見金剛三昧經云金剛王寶覺五眼不能見)。】
「　萬劫杳冥中」


【(達真空定經多劫識性昬昧在杳冥法華經云從冥入於冥永不聞佛名)。】
「　日日知盈縮」

【(日月垂照盈縮可知瑜伽論說日月在迷盧半右繞而行以分晝夜故天
親菩薩頌云近日自影覆故見月輪缺)。】
「　冝然幻化同」

【(真理隨緣亦同幻化
楞嚴經云汝以色空相傾相𡙸於如來藏而如來藏隨為色空)。】

「　慧甚何分別」

【(瑜伽論云慧者揀擇為性以深慧證法即分別性空華嚴
經云善離分別者亦不見分別)。】
「　阿那陁識中」

【(梵音阿那陁識華言無垢
識即淨性也凡聖俱有因果齊彰深密經云阿那陁識甚深細)。】
「　深藏諸種子」

【(本識微細小智不測名深其體廣大包攝一切名藏諸種子者一切法因也深密經
云一切種子如瀑流)。】
「　瀑水各西東」

【(性海騰波名瀑水善惡二趣名東西
楞嚴經云那陁微細識習氣成瀑流又楞伽經云海風緣浪起識違順亦然)。】

「　知本還其末」

【(本謂一真末謂萬法達本還源唯真心尓法華經云如是
本未究盡等)。】
「　真心方了達」

【(達法之心真實一致豈容本末於其間哉
華嚴經云了達諸世間假名無有實)。】
「　兼能行布施」

【(布施為萬法之先基
真心為一如之極致智度論云菩薩安立性空中故能行是布施等善法)。】
「　山上望明月」

【(山即鷲峯乃說法之境月謂指月為顯教之由見妙居高必然先覺窮理盡性
何事不通圓覺經云修多羅教如摽指月)。】

「　欲說是非同」

【(夫說法者如法而說是非二相同一真源法華經云隨其所說
皆與實相不相違背)。】
「　如常理亦通」

【(如常妙理悉皆通達以一切法無不
真故如來藏經云我為隨眾生方便說正法)。】
「　六根湛清淨」

【(念𢍆真六根
本淨楞嚴經云六湛圓眀本所功德又云彼六知根一時清淨)。】
「　五陰本來空」

【(五陰幻有體本自空金光明經云五陰舍宅皆悉空寂)。】

「　理近凡心遠」

【(理謂真理近為觸目皆如凡心測量去道懸遠法華經云令顛
倒眾生雖近而不見)。】
「　道存理不通」

【(若存於道則心有滯執於其真理故
不通達楞嚴經云存心乃虛妄云何獲圓通)。】
「　深窮真諦事」

【(離心分別
故曰深窮智𢍆如如名真諦事淨名經云深窮實相)。】
「　寂靜信無窮」

【(寂者
真寂靜者純靜信淨為性其理無第淨名經云觀於寂滅亦不永滅)。】

「　詮言要的實」

【(真法無名藉言詮顯要在的實以導群生法華經云汝等
當信是如來誠諦之語)。】
「　立意喻言通」

【(立如來之密意假諸法之喻言
得意忘言通達正理法華經云諸有智者以譬喻得解)。】
「　若解非情見」


【(若解正真即非情見華嚴經云除滅諸邪見隨應化眾生悉令得安住一切種智地)。】
「　真緣義理融」

【(以真實心緣於妙法義理平等一念融通楞嚴經云我以不生不滅
合如來藏而如來藏唯妙覺明圓照法界)。】

「　非本色皆空」

【(真色無形真空無名非本色性悉皆空寂維摩經云色性
自空非色滅空)。】
「　幽微眀始末」

【(欲顯幽微之理湏眀始末之原名雖萬差
理唯一貫涅槃經云世尊知其本末因緣)。】
「　體真無妄動」

【(若能體真心安
如海無有妄動一切皆如華嚴經要義云繁興大用舉必全真)。】
「　塵垢身清潔」

【(六塵妄境垢染其身若能對境無心此身自然清潔華嚴經云離垢清淨身如空滿
十方)。】

「　覺聖無為法」

【(覺者覺悟聖即如來無為法者佛所證真理智度論云無
所得故名無為)。】
「　修心一念中」

【(修平等心住於一念即法法皆如唯真境尓華
嚴經云一念悉了知三世一切法)。】
「　但求無事去」

【(本自圓成非勞修趣無學
妙果湛然圓滿文殊般若經云若知無法即知無境界)。】
「　習性徧虛空」


【(修習種性周徧虛空如華嚴經說善財童子發等虛空心又云諸佛微妙智清淨如虛空
明了一切行其心無所著)。】

「　行與解何同」

【(解謂悟解行即正行由解達真由行證果法界觀云非解
所到是為行境)。】
「　由來一義中」

【(解行雖殊元由一義仁王般若經云通達此無
二真入弟一義)。】
「　若無分別相」

【(住法空觀解行都融分別相無唯一真理
維摩經云若無所分別即是法觀)。】
「　真實自含容」

【(分別既無動皆真實
於一切法悉得含容故勝思惟梵天謂文殊師利法王子言仁者所說皆是真實)。】

「　證善何人解」

【(證者證得善者善常謂妙證善常之法唯佛能解唯識論云此
即無漏界不思議善常)。】
「　終成一義空」

【(法華經云無有二相猶如虛空
謂一登妙果了法皆空第一義中無所有故仁王經云又一切法悉皆空故)。】
「　輪廻無了日」

【(圓覺經云念念相續循環往復種種取捨皆是輪廻即善惡往來如輪廻
轉從生至刧無有了期)。】
「　惡業善心同」

【(華嚴經云捨離諸惡趣清淨諸
善道超諸世間者示我解脫門若達真空善惡都寂混然妙理故云同也)。】

「　江河與大地」

【(楞嚴經云山河大地諸有為相次弟遷流終而復始即器世間
相也)。】
「　智慧無纖默」

【(一真理中本無所有世智聦辯妄生推度無纖毫沉
默也法華經云慧智眀了多聞強識)。】
「　根本是煩惱」

【(體狂智之根本皆煩
惱之所生究煩惱之深源悟菩提之妙道楞嚴經云決定惑為色心之外)。】
「　寂然中
一物」

【(本妙覺明無有生滅萬法煩惱不離真心楞嚴經云咸是妙明真心中物)。】

「　志蓄人儀表」

【(志隨心寂妄念不生外顯莊嚴內泯色相瑜伽論云由布
施故得大福德果由持戒故得大端正果)。】
「　縱橫不可衝」

【(妙智縱橫隨機
應用間無橫竪法有淺深維摩經云善惡之業亦不妄如影隨形耳)。】
「　更能歸正見」

【(涅槃經云寧毀壞尸羅不毀正見尸羅生善道正見得涅槃是知賢達離色取
真)。】
「　萬刧自從容」

【(得法圓寂妙用無窮因行成時聖果圓滿唯識論云
一得永得盡未來際受用無窮廣大法樂更無生滅足致從容)。】

「　果敢亦奇士」

【(酬因曰果求法名敢修行精進猛利進趍報恩經云若有智慧
人能善了因果斷三際惑敢求當果)。】
「　不唯賢與庸」

【(華嚴經云地前菩薩
四十心配上中下三賢位故庸者愚也但存報應賢愚有歸)。】
「　若然知道覺」

【(能覺道元超凡入聖夙殃消滅正法寬容法華經云心無所著求無上道運心造境
明而不昧)。】
「　業力自銷鎔」

【(瓔珞經云業有四種一順現二順生三順後四
順不定此有漂流沉溺之功名力若或心歸覺道注想真乘觀罪性空永自銷滅)。】

「　因機興妙用」

【(宗記云因託也機謂三乘五性之機冝興起也法華䟽云謂諸
如來託所被機起三業化名為妙用也)。】
「　勝事會遭逢」

【(法華經說大乘
妙寶名為勝事根熟遇緣任運際會故曰遭逢也)。】
「　世福有深厚」

【(佛說
三歸五戒等行雖感世間有限福樂便能以此廻向菩提即成深厚也法華經云若人有
福曾供養佛)。】
「　當來善必從」

【(當來者眀三世也唯識論云此世他世俱
為順益善必從者揀惡進善漸求佛果也)。】

「　海納百川水」

【(海者天池也百川之水盡納天池故華嚴經云譬如巨海眾流
所依覺海亦尓差別義理皆歸覺海)。】
「　一非終是一」

【(二非者一情二相有此情
相非𢍆真理故維摩經云以情相為二一真法界辦情相故)。】
「　眾知等妙
覺」

【(華嚴經云三祇刧滿將成佛時入頂寂大定起等覺智又入理盡三昧起妙覺智因
此二智永出三界)。】
「　惣攝戒兼律」

【(戒能引善律能止惡故大般若經云
淨戒由智攝乃得名戒彼岸以戒律不離等妙覺故)。】

「　義可貫眀日」

【(眀誠猶能貫日妙義可以證真況如來之法教金剛經云
如人有目日光眀照見種種色)。】
「　巍峩善事雄」

【(巍峩者顯三身之妙用也
天親頌云不思議善常理智巍峩雄勝之極也)。】
「　更眀真實理」

【(般若經云
涅槃名實理此理無邊輙說不盡今更明之)。】
「　萬象隱其中」

【(楞嚴
經云森羅及萬象一法之所印一法是心心依真理心隱理中故)。】

「　法滿真空界」

【(法演玄微徧真空界眾生悟解妙理流通情與非情還達
本性法華經云十方世界中唯有一乘法)。】
「　如來大覺中」

【(勝王經云一切如來
有三種身一法身二報身三化身覺慧也報身大悟真性是智所知境也)。】
「　眾生是佛智」

【(一切眾生皆有佛性無明障蔽不證圓明涅槃經云一切眾生悉皆有心
心佛智種也)。】
「　密教豈通風」

【(佛說三時教第一第二時說理未盡名密
第三時雖顯了說義旨玄奧名密勝鬘經云若不知佛此密意失壞正道)。】

「　旨玄行大信」

【(玄旨幽微如何證悟佛示大信善誘眾生智度論云信為入法
之初基智為究極之玄術)。】
「　信立示愚蒙」

【(華嚴經云十信第六名信不退
方得信立又說十信菩薩八相成佛化利群生能示愚蒙故)。】
「　不會信中信」

【(信中之信唯一真如聖人達之凡小不測顯揚論云信現觀者初地證入)。】
「　聞音耳却聾」

【(大辯若訥大智若愚洞達信源法相空寂設逢聲境耳不貪著塵不
能累維摩經云法非見聞覺知故)。】

「　降魔大眾力」

【(瑜伽論云如言王來必有臣從智斷惑時定有二十二法
與智相應同断煩惱魔故)。】
「　萬法從心入」

【(萬法所緣之境一切善惡之階心生
法生心滅法滅唯識論云此能變唯王謂異熟思量及了境識)。】
「　生滅化無情」

【(情與無情不生不滅為無出入相而證真淨理法華經云我觀一切普皆平等)。】
「　少求多亦得」

【(能悟善果必顯菩提因之與緣故無多少瑜伽論云少施等善感
無量果)。】

「　玄默非相應」

【(理幽不測名玄智證冥合為默心境都寂色空混然不與惑俱
即非相應唯識論云無得不思議是出世間智)。】
「　寂然天地中」

【(寂然者瑜伽論
云清淨法身永盡諸惑然隨事相其量無邊譬如虛空徧一切處)。】
「　凡思兼與聖」

【(能證涅槃非間凡聖是法平等妙理皆如法華經云其法一味解脫涅槃)。】
「　微妙悉皆通」

【(微妙真理無所不通上至諸佛下及含識悉皆平等維摩經云一切
眾生亦如也眾聖賢亦如也)。】

「　幽深行至道」

【(至道無私真源秘奧不以識識不以智知法華經云諸佛
智慧甚深無量)。】
「　小異大家同」

【(殊途同歸其實一體於法無礙豈有異同
法華經云一味之法隨力修行)。】
「　無礙兼心智」

【(法華䟽云無礙有四一法
二義三詞四辯兼者與也心王與智同緣法義等四了達無滯名無礙兼心智也)。】
「　凝然湛寂中」

【(妙絕思議故曰凝然體即真理也一心不亂名為湛寂法華經云深
入諸禪定身心寂不動)。】

「　大哉深信士」

【(大哉則歎美之詞深信則不退之意華嚴經云菩薩修行入如
如海證不壞信得逈行真如)。】
「　一語便音風」

【(一言道合理𢍆真如華嚴經云
如來於一語言中演說無邊𢍆經海)。】
「　纖芥心中得」

【(色塵質礙纖芥不通一理
觀空真實不露心中眀了自得圓成法華經云觀一切法空無所有)。】
「　善隨惡業空」

【(惡業纏綿四生不斷妙智纔起諸業皆空維摩經云如日光出時眾暝皆除)。】

「　伏性若寒灰」

【(心若寒灰於法眀淨不起他見真理顯然法華經云常處空閑
深修禪定)。】
「　任從枯栲質」

【(道本無心諸法无㝵於緣頓息心境都寂正理
論云瘦悴枯羸形如骨𤨏)。】
「　若能養聖胎」

【(聖胎即四智種也瑜伽論云無
漏智種名為聖胎依法界腹生如來家證徧行真如住極喜地真如與智為所依名之胎
也)。】
「　去二還歸一」

【(色心未泯二相當情般若興時洞然歸一華嚴經云菩薩
悉知入不二門西歸一道)。】

「　信及四天下」

【(法華䟽云由信故為入大乘之基地上菩薩四不退中以信為
初對法論云即四大洲也信及真理觸處皆同)。】
「　寂然一貫中」

【(法性清淨寂然
不動真理無朕萬法皆空智度論云諸佛圓寂中眾法皆一味)。】
「　誰能覿妄想」

【(攀緣妄想良由未悟之心滅境觀空故在達人之智法華經云但離虛妄名為
解脫)。】
「　真性隱虛空」

【(真性妙理隱諸法中性相有殊喧寂不二維摩經云
是故當知一切煩惱為如來種)。】

「　智慧有增減」

【(智能決斷慧善揀擇未逃四相遷流有增有減豈似一真
法界無去無來法華經云是菩薩以若干智慧)。】
「　心貪惣是空」

【(心者緣慮
為名貪即染著為義妄心染欲於法不真有類是空無所趣向法華經云貪著於五欲癡
愛故生惱)。】
「　未知施設用」

【(於一切法不能施設處三界中而善妙用華嚴經云
一切眾生平等清淨)。】
「　權變類真風」

【(法本無心善行遷變物情無礙妙旨
通真法華經云如風於空中一切無障礙)。】

「　我知山聳翠」

【(妙峯聳翠法日高眀普照十方無幽不燭對法論云蘇󲊛
盧四寶出水皆八萬上智了知聳翠矣)。】
「　劫壞地平同」

【(劫有三種一火
災二水災三風災七日現時山石鎔盡仁王經云刧火洞然大千俱壞湏彌巨海磨滅無
餘)。】
「　實理無高下」

【(法無高下智有淺深一悟全真根塵寂滅涅槃經云外器
與有情涅槃性平等)。】
「　歸空運化中」

【(有為妄法決定歸空妙理圓成常居
真寂華嚴經云如是所作徧周法界)。】

「　蓬長類麻生」

【(蓬類妄緣麻方執見三草二木甘苦自知真妄同源薰蕕
不別攝論云菩薩依於善友如蓬在麻)。】
「　薰蕕相㒵直」

【(薰蕕狎習曲直
相扶轉迷成真猶愚近智維摩經云直心是道塲無虛假故)。】
「　溟濛法雨滋」

【(佛之慈慧如雨涵濡穢淨普滋悉皆潤澤法華經云以一味雨潤於人華)。】
「　可漸性中得」

【(性即真性凝然而證古眀今迷即不迷悟乃心融妙法法華經云雖小欲
懈怠漸當令作佛)。】

「　真不與妄合」

【(真性常通妄情恒著非真真寂非妄妄祛真妄交叅妄真
非合華嚴經云譬如淨日輪不與昬夜合)。】
「　恒沙妙相同」

【(佛地論云無相不相
名為實相具多功德諸佛同證名恒沙妙用)。】
「　諸大與聖眾」

【(對法論說
即三界二十八天有清淨光絜智慧強咸聖眾則五位一十三住惣名諸聖也)。】
「　達識大乘空」

【(攝論云乘之大性名為大乘即真如是天與聖眾共證此理華嚴經云湛
然如虛空一切無有生)。】

「　慧本因緣得」

【(慧謂妙慧非假因緣四大本空念念生滅法華經云以此
妙慧求無上道)。】
「　十方所在通」

【(佛法玄妙無所不通觸目菩提無所質礙
華嚴經云普至十方諸世界而於一切無所礙)。】
「　欲眀真諦理」

【(真諦者妙理也
三乘妙道清淨一真根性有殊玄理無別法華經云尓乃集大眾為說真實法)。】
「　人法兩相宗」

【(人法二執權假相宗若達真源自然俱遣金剛經頌云人空法亦空二相
本來同)。】

「　說經兼說論」

【(研竅性相於法皆空貫理精微於經非說華嚴經云佛法
無人說雖慧不能了)。】
「　經論信心同」

【(信心無著處處流通於法無情佛佛印可
華嚴經云一切無礙人一道出生死)。】
「　不說及常說」

【(常說者相續義上傳
佛旨下化有情恒無斷絕之時不作說法之相華嚴經云雖說量法句而心恒住)。】
「　因緣幻化空」

【(有為之法仗因託緣說法之時觀自他相了一切法幻化不堅仁王
經云如影如毛輪日緣故幻有)。】

「　蒿產於凡草」

【(蒿夹蘭生香臰必異法從心起凡聖同途悟則皆空達無
邊際法華經云而諸草木各有差別)。】
「　榮枯無了日」

【(謂逐榮枯不了生滅
能了生滅定絕榮枯苦惱纏綿終無了日唯識論云前身速滅後有重生)。】
「　勿生分別心」

【(彼我心存障蔽真智於法無念分別何宗法華經云亦不行不分別)。】
「　各自本緣出」

【(愚智不同盖由根性聖凡類別修證本殊各逐業緣豈寧一揆法華經云
以是本因緣今說法華經令汝入佛道)。】
御製秘藏詮卷第十二

丙午歲高麗國大藏都監奉
𠡠雕造

御製秘藏詮卷第十三　　　　　　駕

「　理道相緣習」

【(理道則往種習相緣在聖不增處凢匪減斯則聖人起智
断惑遊履之通津不真空論云道遠乎哉觸事而真)。】
「　經文亦大同」

【(聖言無漏
詮表幽宗令諸有情究義窮文乃尋蹄而獲兔苟或廢筌明旨者則殊途而同歸華嚴經
云文隨於義義隨文)。】
「　如來慈悲智」

【(佛地論云如來則果稱也以慈能與
樂悲而拔苦智乃後得涉俗利生遊刃萬機斷除疑障)。】
「　徧布薩訶中」


【(彌布法雲徧從物欲薩訶者梵語此云堪忍即指處也前以仗佛為緣後乃言音廣徧)。】

「　詮演千經論」

【(佛之所說名曰𢍆經以詮表勝義貫而復攝菩薩所造目
之為論以研窮性相㭊理精微以經以論文之不一故曰千也)。】
「　真乘無不通」

【(唯識論云真者離妄得名乘乃運載為功以文以義詮表真乘令悟達幽宗理而通
貫乃造無為也)。】
「　眾生得佛意」

【(佛地論云眾生者即五蘊和合假而不一
故曰眾生佛即宣揚秘賾使味代有情得意而忘言也)。】
「　覺性自惺𢛌」


【(覺者智也性者體也以覺悟智體神虛性朗運禪郍於慧苑遊常樂之淨都是謂惺𢛌)。】

「　求佛不求法」

【(佛即覺者法則真理瑜伽論云謂三賢位菩薩聖智未生
執有菩提可求眾生可度執著佛求不明於法也)。】
「　佛法亦容通」

【(佛法
巳見上文以地前菩薩解心若起𢍆會真如垢障斯盡當成佛也華嚴經云佛即法法即
佛是容通也)。】
「　求法不求佛」

【(既若證法𢍆會真如不分能所無能證智
亦無所證如故不求佛金剛經頌云有身非覺體無相乃真形)。】
「　佛法自昬曚」

【(求法者迷於佛求佛者迷於法又不知佛即法法即佛也既自相迷是曰昬曚)。】

「　昬衢人似醉」

【(昬衢不曉人我空高無智慧光增煩惱暗不遇良友似醉
如癡法華經云醉酒而臥不覺內衣裏有無價寶珠)。】
「　見用何堪述」

【(非識
所思非言所議如蓮花清淨出於游泥淨名經云塵勞之儔皆如來種)。】
「　若了明中暗」

【(暗則煩惱明乃真心正智生時断除暗障攝論云眀來暗謝智起惑忘)。】
「　十方開慧日」

【(既自覺了悲他未悟開發智心猶如慧日朗而且徧故曰十方
普賢行經云眾罪如霜靈慧日能銷除)。】

「　解法不知佛」

【(無心趣物始契真如智合理𡨋心將慮絕尚非思議云何知佛
楞嚴經云我以海印發暉汝暫舉心塵勞先起)。】
「　佛心大化從」

【(佛心者無心也
以無得之心化如空之眾是為大矣金剛三昧經云欲化眾生無生於化不生無化其化
大焉)。】
「　諸邪非正法」

【(群邪謬解計執誠多佛智深觀皆非正法百法論云
邪徒乱轍也)。】
「　佛豈恕凢庸」

【(佛慈廣大利物為功憎愛殊無冤親等視
華嚴經云譬如日光無私而現亦為生盲人作利益事)。】

「　證悟皆因果」

【(證悟者印𢍆也謂印𢍆佛心了真空而體寂精研慧思達
因果之深根法界觀云迷時三界有悟乃十方空)。】
「　非因豈異同」

【(真際
非因誰云同異魚既獲而筌亦忘方明佛旨病既差而藥亦棄始曰通人十地論云非同
非異)。】
「　圓成無𦊱礙」

【(圓成真實理絕名詮不揀自他湛然清淨離諸障礙
種習俱除金剛經頌云智入圓成理)。】
「　視現不爭功」

【(心鑑洞明萬象影現
無私而照是不爭功光境無根虛通絕謂華嚴經云猶如海印現無前後)。】

「　志散求還聚」

【(志散者動也還聚者靜也謂心若散乱攝之令聚其若聚
散同根則動靜一䡄放光般若經云法無去來無動轉也)。】
「　聚散本來空」


【(緣會而生名之曰聚緣離而滅目之為散聚散緣虛真空獨淨中觀論云因緣所生法我
說即是空)。】
「　欲知何諦當」

【(想念若生情思倐構當深諦察絕謂冲虛不真
空論云聖遠乎哉體之則神也)。】
「　萬法眾心同」

【(情由識起萬法是生照達
性真群心一致味其幽旨良在觀心起信論云心生種種法生)。】

「　蒙昧若羅縠」

【(以十地聖人每一地中有一障二愚蒙蔽暗昧障其淨心
不明了故瑜伽論云似隔羅縠見彼遠象)。】
「　翻拘十地律」

【(性本圓明不能
照了翻拘律縛礙彼智心華嚴經云若有菩薩聞此不思議法門不信不入不名真實菩
薩)。】
「　階梯來往用」

【(往來者三世也謂三世諸聖皆依此道階級而備苟
或得旨忘詮者楞伽經云不從一地至一地)。】
「　欲界見何物」

【(欲界以樂
欲心多種種差別若乃即物而真則當何所見不遷論云近而不可知者其唯物性乎)。】

「　果亦因何有」

【(果不自立必假因成因不自名仗果方顯既因果之同根
亦相名而俱離圓覺經云生死涅槃猶如昨夢)。】
「　果成因亦同」

【(真本無名
果成示表窮乎至趣因亦同然華嚴經云眾生心中有佛念念成等正覺)。】
「　還如因證果」

【(因同實際證果還如無相理明始終不異華嚴經云應以佛身而作
眾生身)。】
「　無事可相宗」

【(華嚴經云因同果海果徹因源靜乱俱忘湛猶
停海則何事理而可相宗也)。】

「　因地從於果」

【(未造玄門猶從因地無心荷物豈憚勞勤益濟自他方期
證果華嚴經云虛空界盡我願乃盡)。】
「　果圓宗自通」

【(果達圓成宗歸至趣
旨明詮廢性乃自通唯識論云菩薩成佛時根根塵塵周遍法界)。】
「　無因復無果」

【(情虛體露說彼無因覺智初成強名曰果其若神居物表因果何存金剛
經頌云非因亦非果)。】
「　因果亦歸空」

【(混融性相泯絕果因淨若大空量含
真際淨名經云畢然空寂舍)。】

「　義切方求法」

【(言前了義方曰切求句下尋名誠非得法諒唯神會豈是
心知法華經云是法非思量分別之所能解)。】
「　韜光迷自通」

【(𠕀象玄珠
徒窺赤水韜光息慮迷性自通金剛經頌云澄神生覺性息慮滅迷情)。】
「　不論兼與悟」

【(妄生智立黃葉止啼病起藥興空花為喻迷既不有悟亦何存楞嚴經云
言妄顯諸真妄真同二妄)。】
「　雨施潤溟濛」

【(大施門開無論得失真宗玄𢍆
法雨溟濛法華經云雨大法雨)。】

「　香剎極無邊」

【(香城粉骨洒血求真雪嶺捐軀心聆半偈塵沙莫數
浩劫無邊華嚴經云我於無量無邊劫發大菩提心)。】
「　慈音甚秘密」

【(常啼
大士誓募慈音秘密琅函𡨋心開啓了無所得實相方明辯中邊論云說智反智處)。】
「　法門性自然」

【(心法無形門通法界不因推度性本自然楞嚴經云本自其然
無然非自)。】
「　不出如何入」

【(迷於事境似有攀緣悟達真宗了無出入楞伽
經云離言自證法不出亦不入)。】

「　法宗何以故」

【(法持真䡄宗本離言表示不生如何啓悟華嚴經云佛法
無人說雖慧莫能了)。】
「　境相利緣通」

【(境生相立利慧方除見旨悟心緣空
照絕正理論云現現別轉利貫通緣)。】
「　寂滅離諸相」

【(寂然不動滅𢍆無生
諸相都無真心獨鑑淨名經云寂滅具菩提滅諸相故)。】
「　修行聖化中」

【(精修
練行順益自他利叶玄規剋彰聖化華嚴經云善財童子入普賢菩薩一毛孔中修行問
法經不可說不可說劫)。】

「　旨傳千億刧」

【(離言宗旨唯自心傳一念相應悟通多刧華嚴經云無量
無邊劫知之即一念)。】
「　顛倒理難窮」

【(真心迷暗虛妄難窮覺了緣生理無
顛倒楞伽經云非智慧者見有顛倒有智慧見不生分別)。】
「　法雨施迴向」

【(法雨
遍滋利該空界大施趣向深廣無涯大乘密嚴經云愛樂佛菩提精專以迴向)。】
「　菩提義種通」

【(菩提大義含識皆同悟證方通速成種智淨名經云一切眾生即菩
提相)。】

「　玄邈杳難窮」

【(玄宗絕相杳邈難窮寥廓太虛言思不及華嚴經云如來
真境界其量等虛空)。】
「　真元造化同」

【(真元者真如體也造化者有為萬法
也以真如與萬法㸦作依持故云同也起信論云真如隨緣流轉三趣)。】
「　了然還自悟」

【(真性了然還原自悟冲幽寂靜悟澹怡神楞嚴經云圓明了知不因心念
如是修持斯為第一)。】
「　諸聖證其功」

【(登地諸聖親證真如行盡果成功超
千地大乘密嚴經云聖人自智境依此入諸地自利及利他功業悉成就)。】

「　風搖萬樹葉」

【(無量壽經云微風吹動諸寶行樹及寶羅網出微妙音一
切眾生聞是音者皆自然生念佛法僧得入律行)。】
「　還取自真實」

【(霜殞
負存自唯真實還源見旨識末知根法華經云我今此眾無復枝葉純有真實)。】
「　從此作何觀」

【(作何觀者淨名經云觀身實相觀佛亦然我觀如來前際不來後際
不去今亦無住斯乃正觀也)。】
「　終朝無了日」

【(晨鍾夕磬世相而似有遷
流悟遠緣空真理乃本無生滅華嚴經云如來得菩提實不計於日)。】

「　深邃行方便」

【(幽邃冲深良開方便月因指見心得智明法華經云第一
方便甚深微妙)。】
「　其如理要宗」

【(要旨玄宗如神禦理出思慮之表非可度
量所以善吉無言淨名杜口法華經云是法不可示言詞相寂滅)。】
「　一言道意實」

【(意無思審實際可歸萬有皆真一言合道文殊菩薩偈云一念淨心等正覺)。】

「　益顯自周通」

【(淨照虛通靈明益顯蘊法界於心極廓宇宙以無疆華嚴
經云智慧自在圓通法界)。】

「　大海波瀾遠」

【(注洋性海實際無涯心識波瀾虛舟恒濟心通至土彼岸
何遙起信論云無量功德藏法性真如海)。】
「　門開悉會同」

【(智慧門開會滄
溟於㳙滴真空月照印心水以皆同華嚴經云如來智慧月普應諸心水)。】
「　混然歸一味」

【(湛然性相光影虛含本末交㕘浪同一味楞嚴經云無漏真淨云何於中
更容他物)。】
「　萬派盡朝宗」

【(殊源異𣲖遠近朝宗九流謂乎淵府眾聖以之
𡨋會仁王經云佛法眾海三寶藏無量功德於中攝)。】

「　信意無拘束」

【(信運縱撗靜乱無非佛事意無拘束順逆皆是道場圓覺
經云智慧愚癡通為般若)。】
「　隨緣任所從」

【(隨緣得趣任物皆真非下士所
知則上流境界華嚴經云菩薩成就深心力普於諸法得自在)。】
「　歡喜與煩惱」

【(歡喜則神怡性恱煩惱則智昧心憂悟憂喜以同無乃慧明而獨照寶積經云煩惱
界性即佛界性菩薩聞時心生歡喜)。】
「　何處不容通」

【(淨慧生時以日輪而
高鑒大光普照何事相而不通華嚴經云其心廣大猶如虛空)。】

「　中道得安心」

【(深達有空乃為中道了知妄念是曰安心苟或妙悟緣生
則有何中畔仁王經云了達此無二真入第一義)。】
「　忙中減妄逸」

【(不修
靜慮是曰忙中染著心塵謂之妄逸其若迴光寂照則虛妄元無楞嚴經云狂性自歇歇
即菩提)。】
「　如香積施飰」

【(淨名經云四海有竭此飯無盡以戒定慧解脫
知見香之所熏修乃至廣作佛事)。】
「　福種因無失」

【(淨心福種誠為無漏
之因益濟利深克處智身之土淨名經云欲淨其土當淨其心隨其心淨即佛土淨)。】

「　皆願過諸巳」

【(謂佛智願超諸十地出過二乘巳證解脫瑜伽論云如實
安立清淨妙智為利有情起此願故)。】
「　其如見不同」

【(唯識論云其如見道
謂觀現前苦等四諦各有二心一忍二智開說有八合說為一)。】
「　無情與愛境」

【(非相之境乃達無情至理之源方空妙用緣起經云若由欲愛造諸福行)。】
「　達識悟真空」

【(謂於見道悟彼能取所取是無故名真空唯識論云通達唯識真勝
義性)。】

「　我鄙眾先見」

【(謂觀前因不趣佛果後發心心志願成就無上菩提法華
經云成就大志自鄙先心)。】
「　苦心定有功」

【(苦心不倦謂佛修行功利群生
妙圓萬德法華經云戰有功者心亦歡喜賜以禪定)。】
「　常如病施藥」

【(佛是
醫三法名良藥療眾生煩惱病令得安樂維摩經云如大醫王善療眾病)。】
「　慧解自
流通」

【(唯識論云慧能决断勝解印持心王心所自在無礙故名流通)。】

「　真如唯一法」

【(真如者諸法之性勝義之理唯識論云此諸法性義亦即是真
如於一切位體本凝然更不分別故唯一法)。】
「　何法不通風」

【(法華經云
以何法念以何法思以何法修謂諸如來清淨法界本離動搖體性真實名不通風矣)。】

「　無心無事法」

【(無心者唯識論云心及心所田無始來虛妄分別都無實
體無事法者幻事假法亦無所有)。】
「　心法遞相宗」

【(百法論云心王色法
更相為依㸦顯其理心藉法而為宗法藉心而明了故云遞相宗也)。】

「　天雨如花會」

【(謂佛於靈山會說一乘法先乃放光雨花動地集諸大眾
皆至佛所法華經云天雨曼陁花等)。】
「　大仙依法律」

【(佛是大仙從初發心
依於法則秉持律儀得成道果法華經云如三世諸佛說法之儀式)。】
「　有情俗諦門」

【(若有情執不了真門世俗皆假勝義諦真唯識論云四勝義勝義謂一真法界)。】

「　亦可攀緣得」

【(唯法清淨不可攀緣若著有邊不断迷執維摩經云若無
所得則無攀緣)。】

「　慧遠曾行步」

【(不獨智見常以慧照智慧證寂行於道塲觀所緣論云遠
行及獨行無身𥧌於窟)。】
「　無疑三際同」

【(疑心失照深入妄源三際融通
幽隱佛性金剛經云過去未來現在之心皆不可得)。】
「　稻麻兼竹葦」

【(外道
迷執􂗆如稻麻小乘謬解似同竹葦豈可測於佛之智也法華經云如稻麻竹葦充滿十
方𠛴)。】
「　至理一真空」

【(智達至理解悟真空妄計分別都無所有大般若經
云有為空無為空)。】

「　說法周知理」

【(借事顯理故云說法因理喻性性實妄言金剛經云無法可說
是名說法)。】
「　空歸實相中」

【(法喻實祖趣向菩提空有二邊俱無所立雖歸
中道亦無所得維摩經云不在內外不在中間)。】
「　但求前與後」

【(自心明了
不起妄塵菩提本空何拘前後非求非證乃達本源維摩經云不著佛求不著法求)。】
「　妙道更無窮」

【(佛之妙道玄理難窮深遊不二之門大運無邊之法法華經云
一乘一妙道)。】

「　理洞如來法」

【(真理寬廓性本實常洞達圓成含容法界如來法者金剛經云
無所從來亦無所去故名如來)。】
「　廣施慧難窮」

【(廣者唯識論云無上菩提
廣大甚深施慧者謂財法無畏生法二空施亦廣多慧濟無邊故云難窮)。】
「　誰能柱兔角」

【(誰能者法華經云誰能為我說大乘者柱兔角者唯識論云若二分
是遍計所執應如兔角體非有故)。】
「　終有是非同」

【(終有其理還無作用
非是同者悟了則是同不解即非同法華經云終歸於空)。】

「　精進無高下」

【(攝大乘論云謂無怯弱無退轉加行勇猛不捨善軛名為
精進更無高下平等而轉)。】
「　湏依戒定律」

【(唯識論云戒有三種一律儀戒
二攝善法戒三饒益有情戒依此三種防護身心戒𢙣修善安住靜慮得成道果)。】
「　勿差一念間」

【(瑜伽論云一念一𠛴郍得證百三摩地以淨天眼見諸佛土更
無分別)。】
「　眼見光眀日」

【(般若經云佛眼如千日照異體還同若菩薩之
修行不住法之布施)。】

「　詮秘真如藏」

【(包含眾德開示妙門令彼群生達如來藏見佛真性頓徹
法源法華經䟽云𢍆秘𧷤之微詮)。】
「　聖語普皆同」

【(過現未來三世諸佛
一音始震万法皆如法華經云皆說一乘法化無量眾生)。】
「　信心若相門」


【(如來諦信功利恒沙隨佛問訊了無所得般若經頌云信心生一念諸佛盡能知)。】
「　莫作耳邊風」

【(百法論云耳識能了於聲境謂佛說法令人解悟無智疑惑則
不信受如耳邊風)。】

「　求之不可得」

【(唯識論云求住唯識真性義性一無數劫三種鍊磨真實
義性猶不可得)。】
「　俄然有自逢」

【(一𠛴那中頓悟至理不除煩惱自證菩提
維摩經云一切煩惱皆是佛種)。】
「　迷情與實相」

【(迷妄之情去道遠矣真實
之法一味圓融唯識論云謂於二空有迷謬者生正解故)。】
「　蓮開業水中」


【(蓮生淤泥性淨無染真性出於煩惱妄緣起於性中業累所昬如水浸閏無量義䟽云亦
名妙法蓮華)。】

「　解即祛煩惱」

【(解即妙解祛即遣除煩惱如明來暗謝智起惑亡唯識論
云由断煩惱障證真解脫)。】
「　視之似若空」

【(理本無形覽之若空性非好醜
視之不見唯識論云起如實智印二取空由帶相故)。】
「　有情俱是妄」

【(謂流
轉五趣執法執人不求菩提妄生分別金剛頌云有情俱是妄無執乃名真)。】
「　妙用智西東」

【(謂佛後得智生大悲心興起妙用化利有情法華經云東西馳走䟽
云東喻善趣西喻𢙣趣勝劣殊故)。】

「　嚴持香與花」

【(真性不昧實理現前嚴潔香花來詣佛所法華經云香風
吹萎花更雨新好者)。】
「　普供人天日」

【(以心喻香以覺喻花心覺清淨不生
分別達法本際普供人天當是日也法華經云慧日大聖尊)。】
「　迦葉信心時」

【(佛說妙法各生信心深知密意佛與授記法華經云我此弟子摩訶迦葉)。】
「　如來說法畢」

【(因機說法令生信解迦葉親聞說法巳竟法華經云如我所說法當
生大信力世尊法久後要當說真實)。】

「　證真知染性」

【(證解菩提體性明淨故無染污唯一真如唯識論云即證
真如智也)。】
「　薄伽梵說通」

【(慈恩䟽云薄伽聲也梵謂具德若有為此薄伽
梵聲必具六德能破四魔體用貫通說成十法)。】
「　分明無盖覆」

【(分明指喻
謂法界性本離盖覆亦無障礙法華經云皆於四衢道中露地而坐無復障礙)。】
「　不達羅籠」

【(凡夫未悟不了真如處生死網入煩惱籠不求出離三啓經云譬如
蚕作蠒吐絲還自縛)。】

「　志匪因心作」

【(志通妙法不以心求自悟真空不由造作瑜伽論云三界
心心所故從因緣生)。】
「　妄將心識同」

【(不能滌妄趣真秖恣緣心求識若無
求證定了涅盤唯識論云識性識相皆不離心心所心王以識為主)。】
「　眾生緣業重」

【(眾生業重不達真理託因仗緣尋佛覔祖認賊為子夙殃不除法華經云
無明緣行行緣識等)。】
「　達者陟高峯」

【(達人先見如陟妙峯上土忘機
真理自會唯識論云入見道位住唯識性尋𢙣位極名之為頂)。】

「　果若因修證」

【(果者謂菩提涅槃二轉依果若由如也因修證者唯識論
云說能證得因位攝故)。】
「　浿知證果通」

【(湏者要也知謂覺知證果通者
因果二位皆能通達唯識論云惑似先因後果隨轉)。】
「　𢙣人難化喻」

【(𢙣人
者不具大乘種性佛以方便巧說譬喻終不迴心法華經云五千之輩聞說一乘拂席而
去故難化喻)。】
「　聾聽五聲中」

【(五聲中者聲雖五種不離一音維摩經云
佛以一音演說法眾生各各隨所解若有罪根深重聽之不聞癡如聾耳)。】

「　陰暗人中業」

【(未究佛乘不明陰入迷雲所覆業累牽纏金剛經云如人
入闇則無所見)。】
「　無明逢善吉」

【(無明作相癡濁所蔽若悟無生之理自超
言象之外涅槃經云我等無明暗猶如日出時)。】
「　當初譬喻時」

【(如來說法
種種譬喻令知本未洞達一真法華經云諸佛有智者以譬喻得解)。】
「　真實言如一」

【(因言顯理理實全真諸法一如更無差別涅槃經云真實之法一切如也)。】

「　因理諸方外」

【(法妙一乘理非內外當機合轍殊途同歸維摩經云
法不屬因不在緣故)。】
「　心邪妄想中」

【(謂邪見故於法顛倒淪溺智識
恣縱妄心若悟真常諸念寂滅顯楊論云心邪見者所執皆倒)。】
「　不言功德力」

【(性相俱泯功德普圓妙力無邊不言自化維摩經云欲依如來功德力者當住度脫
一切眾生)。】
「　聖事自然通」

【(如來聖事化用無方妙力難思隨緣任運法華
經云自然智無師智)。】

「　義取煩河水」

【(煩惱深重如河流注能於妙義而達真源維摩經云菩薩
隨所化眾生而取佛土)。】
「　眾生䧟業中」

【(謂諸有情受輪迴苦不達福業
淪墜三塗唯佛大悲能為救護法華經云世尊如我心拔邪說涅槃)。】
「　卷舒能自在」

【(萬法無礙真性圓通自在之明卷舒得所法華經䟽云能卷大入小舒小令大
以一芥子納於湏彌)。】
「　信諦盡成空」

【(諸佛言教真實諦信一聖成道萬法
皆空華嚴經云發言誠諦皆可信受)。】

「　法教妙難測」

【(如來法教慈誨眾生妙慧難思深入覺海唯識論云微妙
甚深自內證故非諸世間喻所喻故)。】
「　如來三昧時」

【(維摩經云如來者前
際不來後際不去今則不住法華經云入於無量義處三昧身心不動)。】
「　一真常寂默」

【(真空秘密不可言宣我佛慈音真常寂默唯識論云大覺世尊成就無上
寂默法故)。】
「　六識欲何之」

【(謂法身功德離色離相湛然不動不可測量六
識狂迷自成顛倒不能開悟刧刧漂淪唯識論云如濤波依水意識現起)。】

「　陽化上天堂」

【(陽謂發生萬物與法摽持開謝歸空窮理盡性化度群有
福證天堂法華經云天上諸宮殿及在妙法堂)。】
「　迷情皆出沒」

【(此陰沒而
彼陰生喻浮漚之不久迷情晦而覺性現悟水月以非真維摩經云身如浮雲湏臾變滅)。】

「　人心有罪福」

【(迷悟影現罪福感招境不現心心能滅境罪福不作果報
不生維摩經云無大福無小福不為益不為損)。】
「　多少較量得」

【(不執罪福
誰能較量二法皆空絲毫不立唯識論云其業多少住一境界)。】

「　旨意明中說」

【(旨為所詮意者第六識明即慧義有簡擇之功敷揚妙教
故名為說法華經云說大乘經名無量義)。】
「　真空豈易知」

【(人法具空即是
真空入初地門方證此法非下位能知即法華經云不能知佛智)。】
「　根塵俱不動」

【(根即六根塵即六塵若悟無相根境俱無首楞嚴經云入流忘所所入既寂動
寂二相了不可得)。】
「　境界入湏彌」

【(境為外境山河大地界即六界地水
火風空識唯識所變大乘果位純無漏智現不思議故維摩經云以湏彌內芥子中)。】

「　玄言禪入定」

【(玄即妙理塵沙萬德菩提涅槃由能詮教趣證修學於定
自在三僧祇耶行六度行即法華經云安禪合掌以千萬偈讚諸法王)。】
「　逆順有相違」

【(逆生死流順真如海言陳善𢙣自有相違即法華經云東西馳走東喻善
趣西喻𢙣趣是故相違)。】
「　根性等何物」

【(三乘五性即根性也如來教法
一味由若天雨悟解不同即藥草喻根莖枝葉卉木藂林)。】
「　古今多是非」


【(自古及今凢夫多迷真性起煩惱業自是非他方便品云不自見其過)。】

「　幽深道所為」

【(道者佛果理智體遍用寬德俻法廣由因中發四大願行
二利行方能克證法華經云深固幽遠)。】
「　日用故難知」

【(真性平等智用無殊
明慧方達愚迷未曉不離四三業盡𢍆無為維摩經云舉足下足當知皆從道場來)。】

「　大聖能消息」

【(大聖即如來簡餘小聖隨眾生病應機設藥淨名經云眾
生病愈菩薩亦愈是能消息)。】
「　語話不思議」

【(若言若論究暢真宗即文
殊以言遣言居士用默遣言淨名經云乃至無有文字語言名不思議)。】

「　俗世起迷情」

【(俗者對真得名世者有漏所攝由生妄念莫了依圓故是
迷情還同遍計楞嚴經云不實如空華)。】
「　真心智不勇」

【(真心即智體用
雙彰本不動搖性圓周遍維摩經云前際不來後際不去)。】
「　山河尚改變」


【(山河噐世閒有成住之功安免推遷尚猶改變未若出離穢方常居淨剎法華經云大火
所燒時我此土安隱)。】
「　精進無能用」

【(本起經云釋迦因中遇底沙佛忘下
一足七日七夜妙偈讚歎超於九劫精進圓滿三祇果位無月無功豈勞精進)。】

「　大信勿輕非」

【(智度論云信為能入智為能度十信之初故名為大仁三
經云十善菩薩發大心長別三界苦輪海)。】
「　如來好信依」

【(念佛三昧經云
十方佛四方佛皆因念佛觀相得道如來者三身實相四智洪源悲濟十方慈觀三界般
若大䟽云為令眾生不信者信)。】
「　經文菩薩用」

【(六波羅蜜諸妙法門依之
修學證不退位般若頌云度河湏用筏)。】
「　妙行入玄微」

【(教理行果惣名
為妙悟摩訶般若證解脫法身唯識論云微妙甚深自內證故)。】

「　信智明宗習」

【(夫信者淨心為性了覺智之明可崇可上達元生本
有悉藉新薰唯識論云皆識為性由薰習力)。】
「　緣中故不疑」

【(假增上緣
體教中意除疑離障示果談因法華經云若有疑悔者佛當為除断)。】
「　朝凢及暮聖」

【(未發菩提心二障所覆無所覺知即是朝凢善根成熟頓悟修行了知真性便
同暮聖彌勒頌云信根生一念諸佛盡能知)。】
「　不達又何之」

【(審知流轉三世
無窮念念遷流𠛴郍生滅真心聖道此外何求般若論云故說無我以為出離)。】

「　智妙捿靈境」

【(直往大乘歷一僧祇𠛴郍之中入真見道得妙平智若棲
靈境彌勒頌云創居歡喜地常樂遂忘憂)。】
「　逍遙自在時」

【(到極喜地登大
牛車法華經云乘此寶乘直至道場是故逍遙長時自在)。】
「　迷情皆妄執」


【(返觀因位不遇良緣起四倒情迷於妄想對二邊執不悟涅槃唯識論云又去來世非現
非常應似空花非實有性)。】
「　真聖坥平為」

【(自他無異離高下心諸相
坦平無為蕩蕩楞嚴經云十方如來同一道故)。】

「　教法不思議」

【(教則文字般若法則令生慧解祛煩惱業示真如性法華
經云開示教人令住涅槃又云億億萬刧至不可議)。】
「　求之情不動」

【(瑜伽
論云有人來求菩薩共為煞盜等菩薩化初不逆意乍捨自百千身不惱彼意性海情田
湛寂無動)。】
「　性中是本元」

【(性即體也自性清淨本來而有𢍆元達本唯識
論云無始時來性雖本有而由染淨新所薰發)。】
「　妄想何堪重」

【(妄者分別
想為由心縱境馳流能招苦果楞嚴經云妄想因緣而自纏遶)。】

「　我見中人性」

【(上智之人達無我理中智之人猶生我見故如來隨根接
物顯示權方法華經云亦各巳離我見及有無見)。】
「　強名說是非」

【(由迷
巳見不了執心故有是非莫分耶正離名絕相妄執皆除般若頌云無非亦無是無下亦
無高)。】
「　四天拘不定」

【(四王天下即四大洲金輪所化而况真境無邊性非
拘礙楞嚴經云圓滿十方寧有方所)。】
「　了達悟詮機」

【(若能達此即是玄機
知詮旨之門見隨時之用法華經云隨冝方便示又云悟佛知見)。】

「　真要何窮極」

【(要謂要妙真謂真實體徧十方用周三界密嚴經云
法身無有盡是佛之境界)。】
「　達來性上知」

【(果德因行體解是難一念俻知
炳然齊現皆無自體同一法性楞伽經云我了諸法唯心所現)。】
「　坦然三界內」


【(無彼無此絕幻忘憂雖居三界之中不礙隨緣之理恒時自在故是坦然密嚴經云出世
而安住其心轉清淨)。】
「　運轉暫無時」

【(悲及含識拯救四生運用方冝
無時暫息密嚴經云雖於一切處現為明智者而在密嚴中寂然無動轉)。】
御製秘藏詮卷第十三

丙午歲高麗國大藏都監奉
𠡠雕造

御製秘藏詮卷第十四　　　　　　駕

「　慧識性相隨」

【(識為藏識有含藏之用六七所依能生覺慧密嚴經云頼
耶體常住眾識與之俱)。】
「　凢諸勿強為」

【(凢夫多致勤勞便生退屈如來
智用方便勸進大乘法華經云汝等去來寶處在近)。】
「　一根千色相」

【(根即如來
藏一為無量無量為一小中現大大中現小密嚴經云譬如摩𡰱珠隨緣現眾色)。】
「　真定豈狐疑」

【(真定者煩惱不侵魔不能動唯除菩薩示現利生方便搉門勿
疑其行圓覺經云雖現塵勞心恒清淨)。】

「　語妄先虧理」

【(直空無象實際無言教雖被於三乘理乃虧其一味法華
經云但以假名字引導於眾生)。】
「　靈源皆可重」

【(靈源即真性也凡聖皆同
果因無異悟之者四智新熏菩提種子了之者三身本有自性涅槃法華經云以無價寶
珠繫其衣裏)。】
「　用之若不差」

【(行悲智門離冤親想常懷利樂覺觀無差
法華經云具足大悲心皆以成佛道)。】
「　自在無惶悚」

【(於法自在决断無疑
稱真離妄無惶無悚般若經云聞是經者不驚不怖不畏當知是人甚為希者)。】

「　說妙不思議」

【(妙以簡麤為義說以分別為名令生覺悟克證菩提法華
經云無漏不思議甚深微妙法)。】
「　還同妄想時」

【(一真無說離執著心四諦
假名還同妄想楞嚴經云言妄顯諸真妄真同二妄)。】
「　靜源流𢙣水」

【(十地
經云如渴思冷水願開甘露門即聞思修三慧如水本真自性即是淨源煩惱瀑流便同
𢙣水假慧断除不令漂溺)。】
「　功果豈曾移」

【(雖施六度體淨三輪行無相之
因性實彌廣感無相之果量亦無邊般若論云猶如虛空遍一切處)。】

「　理暗如觀日」

【(凡夫不悟真性自迷如人瞑目以觀其日物象真空何能
了別淨名經云是盲者過非日月咎)。】
「　昬迷勿了期」

【(昬者覺慧不明迷乃
執心為義豈知一味真常法我拘心法華經云終日盡夜每自剋責)。】
「　謾勞波底月」

【(澄波皓月影象雖分真月不明妄生波月迷真逐妄亦復如然楞伽經云
譬如水中影自見影如月)。】
「　意識未調時」

【(馳流外境意識如波染慧相應
未調止觀楞嚴經云雖終日行而不自覺)。】

「　詮遠迷徒境」

【(詮為詮表依聲建立遠則幽隱絕待彰名乃教理之甚深
豈迷徒之可測法華經云甚深微妙法難見難可了)。】
「　玄談說更疑」

【(談玄
妙之言演至極之說上根未悟中下懷疑法華經云若說是事一切世間諸天及人皆當
驚疑)。】
「　善緣及𢙣報」

【(出世善成無漏果世間善是有漏因儻起惑業能招
𢙣報佛頂經云一生善𢙣俱時䪺現)。】
「　必定入阿鼻」

【(梵語阿鼻此云無間果起
酬因定招此報楞嚴經云汝當先覺不入輪迴迷惑不知墮無間獄)。】

「　本末解施張」

【(本即清淨法界末乃十二分教依教起行勝劣隨根悟解
不同有上中下法華經云佛平等說隨眾生性所受不同)。】
「　玄言似逆旅」

【(玄言
者上妙法門鈍根小智不能領解便同逆旅法華經云著相憍𢢔者不能信是法)。】
「　人心各自然」

【(人謂五蘊假者心即本真之體各各自然性無生滅楞嚴經云
無生滅者名為自然)。】
「　審取微中語」

【(審謂思審取者攝持思審微言攝持
妙旨楞嚴經云一念薰修無漏善故或得出緾或蒙授記)。】

「　求緣盡得之」

【(善不善無記求之隨緣可得菩薩之行勝法為懷法華經
云雖作世國王普為諸眾生勤求於大法)。】
「　縱意妄施為」

【(几夫縱情起過
妄有施為菩薩方便權實離妄求真楞嚴經云用諸虛妄此想不真故有輪轉)。】
「　彼此欲人我」

【(眾生執著人我強分彼此菩薩俱達二空無有自他金剛經䟽云分
別執著是菩薩煩惱正是断除)。】
「　無由得盡期」

【(根隨未遣惑業相資妄想
心出長輪三有楞嚴經云妄想流轉不修三昧報盡還來散入諸趣)。】

「　解慧復何為」

【(寶性論引經說無始時來性作諸法依止入道行人先湏
信解離此別信信即墮邪密嚴經呵為𢙣慧復何所為)。】
「　無言𢍆聖機」


【(法本忘言方𢍆真理投機應病利物隨緣寶積經云應以默然無所言說而得度者即為
默然)。】
「　因緣皆是妄」

【(仗因託緣誠皆虛妄有生之相不離無生中觀論云
亦復非無生亦非有無生何得言有緣)。】
「　安得執玄微」

【(迷理迷事執法
執人見性明心都無能所中觀論云真實微妙法於此無緣法云何有緣緣)。】

「　證果雖云是」

【(修無上勝因證無上勝果雖云有是而無所是金剛經䟽
云不令執色相之體為真佛離彼是如來)。】
「　叅差不可違」

【(眾生業行萬類
差別體用權實性皆平等楞嚴經云歸元性無二方便有多門)。】
「　善緣終自得」

【(出塵離染假善為緣法報之身功圓自得法華經云各自成實)。】
「　迷障智人非」

【(迷障麤重智者非之聖道一興眾惑皆遣唯識論云唯佛世尊永離二障亦名
法身)。】

「　純實更無著」

【(純謂精純不雜之義法華經云純一無雜瑜伽釋云謂不
與外道共故唯佛法有外道所無實者實相無能所相離執著心)。】
「　經心自在取」

【(貫攝名經緣慮即心有自在義求無上覺寶積經云聡明由勝道獲無上菩提)。】

「　推遷豈暫停」

【(既了推遷無暫時住有為虛妄體無堅固寶積經云
寂靜本無堅冝應速了悟)。】
「　善聽真如語」

【(真語唯善聽者無猒利益群生
同登佛果華嚴經云宣揚薩婆若度脫諸眾生)。】

「　志願心難滿」

【(法華經云發大清淨願志者堅也願者四廣大願也三劫
修心千生鍊行方成極果始正圓常)。】
「　如何息妄時」

【(一念不生妄情何有
真源絕異覺性恒明故華嚴經云若欲懺悔者端坐念實相)。】
「　端然常見佛」

【(端然則澄神不動萬法俱空求佛則不離心內觸目咸真楞嚴經云將此深心奉塵
剎是則名為報佛恩)。】
「　直上禮阿彌」

【(阿彌者即西方佛号也今去直上禮
者故金剛經云在在處處則為有佛)。】

「　果義無乖飾」

【(果證真義唯佛所知出根離塵皆真如性既成妙用乖飾
兩忘圓覺經云譬如真金體不復重為鑛)。】
「　因如未證時」

【(未登覺地觸目
塵勞若獲圓通唯心是法勝鬘經云在鄽名如來藏)。】
「　根中得見性」

【(一法
本如六根㸦用通達無礙真性現前楞嚴經云一根既還源六根成解脫)。】
「　不說是兼非」

【(真妄頓銷是非雙遣理既寂靜智乃湛然華嚴經云法性如大海不說有是非)。】

「　因中論断續」

【(因即能發之因乃至十地菩薩未證涅槃皆有断續故楞
嚴經云因地不真果招迃曲)。】
「　尋逐勿生疑」

【(眾生未悟但益疲勞諸佛
證真更無思慮尋逐真理觸處皆通唯識論云疑唯分別入見即除)。】
「　七寶高山頂」

【(涅槃經云七寶山者喻大涅槃頂者至極之談也)。】
「　修行不暫時」


【(未成無上佛果菩薩心心無殆念念進修不於暫時忘於聖道故法華經云佛道長遠久
受勤苦)。】

「　和合本同塵」

【(圓常之理本自離塵妙覺之心包含萬有中觀論云煩惱
與菩提無有少分別)。】
「　非緣達聖語」

【(一切眾生不明佛性盖緣於法而有
所礙也楞嚴經云真性有為空緣生故如幻)。】
「　精通無妄想」

【(精鑒圓明
理無妄想纖毫不立性自周通涅槃經云無明本際性本解脫)。】
「　顛倒成䂓矩」


【(心既混融法無顛倒體元寂靜動合規儀故楞嚴經云根塵同源縛脫無二)。】

「　義染空相惑」

【(義即真聖義諦也本自無染強生相惑故法華經云我今
自於智疑惑不能了)。】
「　徒勞旋發機」

【(澄源寂湛不假外求大智圓明豈勞
生解故華嚴經云情生智隔想變體殊)。】
「　欲言凡與聖」

【(未入正道皆曰
凡夫若登妙果方号聖人名雖二體理實一同故圓覺經云凢夫及諸佛同為空花相)。】

「　何是復兼非」

【(是本強名非亦同遣楞嚴經云云何於中有是非是)。】

「　法聖通微理」

【(法即法義也聖乃出塵之稱楞嚴經云聖性無不通順逆
皆方便)。】
「　然燈證不殊」

【(見解不殊能證妙義一燈發照千燈継明金剛
經云然燈佛與我受記汝於來世當得作佛)。】
「　一言禪句受」

【(禪者寂靜
為宗句即𠛴𨚗合道一言苟悟萬法自閑法華經云寂然禪定)。】
「　清淨法王居」


【(瑩徹十方圓明絕垢法王即無上覺聖清淨則不動之尊圓覺經云以大圓覺為我伽藍)。】

「　旨教傳真諦」

【(旨即演法之端教乃顯真之本敷揚不二盡使真歸故楞
嚴經云真聖義中宣聖義諦)。】
「　無涯復有餘」

【(攝則有餘用無涯際惟佛
詮理利益恒沙法華經云不能思惟知其限數)。】
「　善宗興大體」

【(明達宗源
更無外法混融大體盡入真乘故華嚴經云長養無盡福成就菩提道)。】
「　坦蕩覺情攄」

【(身心坦蕩巇險何生情境兩忘逍遙自得故法華經云坦然快樂無
復憂慮)。】

「　迷𢢔生煩惱」

【(迷謂背覺合塵𢢔即增上慢若不修精進禪定即為煩惱
障礙所拘楞嚴經云迷妄有虛空依空立世界)。】
「　前程誰是侶」

【(心不曉悟
性轉沉迷生死路長何人肯代無常經云唯有佛菩提是真歸伏處)。】
「　要知真法源」

【(解脫之路心印恒明清淨之源衣珠不失故楞嚴經云覺海性澄圓圓澄覺元
本)。】
「　求覔在何處」

【(出塵覺性不在他方證果法身豈離本處故法華經
云周流諸國五十餘年)。】

「　玄覽無麤細」

【(一具之境彼此何生玄照之心寧存麤細維摩經云觀心
相空如幻化者麤謂六麤細即三細)。】
「　微中妙法如」

【(極微離塵妙法無垢楞嚴
經云但汝於心微細揣摩若離前塵有分別性即真汝心)。】
「　迷津貪有妄」


【(迷謂弃菩提而逐生死也華嚴經云愛水為池壍愚癡暗所覆貪恚火熾然)。】
「　道悟
入清虛」

【(道本寂然真空豈異維摩經云一切法是道場知法空故)。】

「　幽而還復隱」

【(幽微真理淺識難窮寂湛本源多歧莫測故楞嚴經云成
一圓融清淨寶覺)。】
「　道行徧丘墟」

【(功行堅牢威嚴廣遠恩被飛走德徧
丘墟故得天人群生皆氶妙力華嚴經云虛空邊際不可得如來境界亦如是)。】
「　信受他心伏」

【(信受乃證果不虛他心即人天共伏金剛經云如來是真語者實語者)。】

「　修鍊亦無虛」

【(修鍊謂去除三毒趣向一乘法華經云漸漸修學悉當成
佛矣)。】

「　大海能容納」

【(㳙㳙無際萬𣲖皆容湛湛澄明千波爭湊大智度論云眾
水萬流皆歸於海)。】
「　纖微道坦途」

【(纖塵非有大道坦然故華嚴經云沉
坎塠阜悉皆不見)。】
「　有緣風燭止」

【(物我既無去來何有死生非實風燭謾催
故維摩經云是身無壽為如風是身無我為如火)。】
「　三昧色身拘」

【(色身有限
三昧無邊苟真妄以相融則定乱而一體故華嚴經云深入諸禪及解脫三昧神通智慧
行也)。】

「　津岸恒沙水」

【(津岸即彼岸也愛波浩浩湏假慈舟慾浪滔滔難忘巨擑
故華嚴經云譬如舩師能到智慧寶洲)。】
「　詮源好自取」

【(源者喻法取者喻疑
若要除疑湏自求水法華經云漸見濕土泥决定知近水)。】
「　問他無上人」

【(問則
請法之端無上乃法王之号故法華經云無上兩足尊願說第一法)。】
「　守道傳真語」

【(得法恢心寂然宴樂依經解義轉化人天華嚴經云隨其所修學一切應
順行)。】

「　大義皆無妄」

【(聖義圓融洞然清淨凢夫昬昧但逐輪廻華嚴經云了達
法性如虛空普入三世皆無礙)。】
「　真言信有孚」

【(真謂誠實之義言則秘密
之語孚乃信也法華經云汝等當信解如來誠諦之語)。】
「　蒸砂令作飯」


【(一切眾生若不断愛而求佛道終不能得楞嚴經云猶如煑砂欲成嘉饌)。】
「　性上不差殊」

【(性相本同豈有纖瑕之礙差殊絕跡更無一法之疑楞嚴經云寶覺真心
各各圓滿)。】

「　智妄無明海」

【(心識能曉性智却迷遂使澄湛真源翻作無明業海華嚴
經云其於生死海無智故流沒)。】
「　根塵不卷舒」

【(諸法尚無六根何有不能
了達豈得卷舒楞嚴經云我如按指海印發光汝暫舉心塵勞先起)。】
「　三乘與十地」

【(三乘則菩薩聲聞緣覺乘十地從懽喜地至法雲地無上之法唯佛盡知華嚴經云
則獲十地十自在修行諸法勝解脫)。】
「　真境亦空虛」

【(真猶不立妄豈得在
楞嚴經云諸妄既鎖不真何待)。】

「　我聞如是說」

【(佛宣正法迦葉親聞情與無情了然開悟法華經云我聞
是法音昔所未曾有)。】
「　萬法頓清虛」

【(推窮迷本照徹覺源坦蕩無涯廓然
冲澹故涅槃經云如來之性同於虛空)。】
「　無染亦無着」

【(一念不生前後
際断大佛名經云有愛則生無愛則滅又華嚴經云自不謟曲無染著修於大道求菩提)。】

「　修行四海居」

【(萬善功圓一真道滿優遊四海隨順修行故法華經云各
於其國土說法求佛道)。】

「　塵障閻浮世」

【(覺性無際周徧十方苟一塵所障則諸法𥪰生故唯識論
云菩提不是障是障障菩提)。】
「　知今別往古」

【(昔迷萬法莫曉一乘今悟真空
䪺超三界故寶積經云本有今則無本無今則有)。】
「　從來傳一法」

【(佛佛
相傳祖祖相継故法華經云唯此一事實餘二則非真)。】
「　信受金僊主」


【(信以心靜為義受以納領為宗金僊主則如來之稱号也故寶積經云信受如來不思議
身信受如來不思議語)。】

「　真語何曾執」

【(真諦周通梯航苦海聖心圓徧詮潤迷津故般若經
云色即是空空即是色)。】
「　妄情相似愚」

【(妄念非真凢夫豈曉靈源絕慮
諸佛皆同楞嚴經云想念不可脫云何獲圓通)。】
「　如是我聞說」

【(無量義經
云聖人說法伹為顯如唯如為是故稱如是我聞即指法之辤傳法菩薩云如是當說如
我所聞)。】
「　悟解智心除」

【(十方一體三界唯心更無凢聖之可分豈有森
羅而為礙圓覺經云得念失念無非解脫成法破法皆名涅槃)。】

「　慧本緣來性」

【(正惠雖圓還從本覺玄途共轍豈離初源故圓覺經云從
於本因地皆以智慧覺)。】
「　周而還復初」

【(根塵無隔實際一同性相周還
法身寧二華嚴經云隨緣赴感靡不周而恒處此菩提座)。】
「　一言一句偈」

【(金剛
經云乃至受持四句偈等其福甚多言則名言或四字為句四句為偈偈者梵語伽陁訛
略云偈)。】
「　妙相見真如」

【(妙相則能緣之智真如乃所證之理能所交融
理知無別故起信論云以一切法皆真故以一切法皆如故)。】

「　說話無心樂」

【(一切菩薩皆於無義言說心不樂住寶積經云法無依止
離言說故又不隨言語以依義故)。】
「　寂然情自攄」

【(既悟法空寂然情樂
況絕塵慮足見心真故法華經云寂然閑居安處林野)。】
「　廻邪歸正道」


【(邪謂見同外道長處魔徒正乃解等聖流永辤幻網楞嚴經云建立道場遠諸魔事)。】
「　高下不親踈」

【(證於聖道則無高下離於憎愛豈有親踈維摩經云菩薩於諸
眾生悉皆平等)。】

「　垢穢塵中暗」

【(煩惱垢穢纏擾有情於五塵中不得明悟楞嚴經云塵垢
應念銷成圓明淨妙)。】
「　恒沙妙法主」

【(夫證聖者不可以􂗆知如恒河沙也
人間天上㝡大㝡尊故号法王方廣揔持經云我於恒河沙等法門以無著心為人演說)。】

「　心通一洞然」

【(了心無法見性洞然混實際以無差等真空而圓徧佛地經云
極於法界窮未來際)。】
「　凡聖皆無􂗆」

【(聖則入正知見悟本真空凡乃未既
塵勞猶拘生滅華嚴經云念念普攝一切眾生念念普現一切諸佛)。】

「　理徑心迷惑」

【(理即真如是能緣心遊履之處於心不了而生迷惑唯識
論云如若迷杌等方謂人等故即喻迷於二空真理也)。】
「　心迷道理踈」


【(由心迷昧無漏智不生故圓寂不顯圓覺經云一切諸眾生不得大解脫皆由迷執故)。】

「　欲尋心與理」

【(心無所著不假推尋理事圓通於法無礙唯識論云於所樂境
悕望為性也)。】
「　心理不差殊」

【(凝然不遷心理澄寂性用論之故不別也
唯識論云智與理冥不分能所)。】

「　詮受人天義」

【(如來正法廣利人天不可詮量自圓妙義勝鬘經云為人
天說十善道即證大果之初因也)。】
「　親傅理不踈」

【(佛佛相受法法親傳法華
經云如三世諸佛說法之儀式妙契眾生根性理不踈也)。】
「　法音無滯礙」

【(諸佛
法音辯才無礙眾生受教處處流通淨名經云佛以一音演說法眾生隨類各得解)。】
「　功德滿空虛」

【(佛身功德遍滿空虛若眾生受道三劫修因功德果身亦滿空
虛唯識論云諸根相好一一無邊)。】

「　求道因心論」

【(心者真心也道者法也至理真道無得無成著趣求者虛
妄之極失其道也淨名經云夫求法者不著佛求不著法求)。】
「　煩冤利益除」


【(第一道中湏絕動念情相不立冤利何存法華經云無有彼此愛憎之心)。】
「　無生及寂滅」

【(有為者有去有來無相者無生無滅是真常之體也圓覺經云虛空性故常不
動故)。】
「　不必借吹噓」

【(不假修成本來澄寂因言求法非仗吹噓淨名經云本無
名字言語斷故)。】

「　往劫不能修」

【(四生淪溺三界循環不悟果因隨逐境象雖經往劫不能
修真永處幻羅何門出離唯識論云昬醉纏心曾無醒覺)。】
「　難逢妙相旨」


【(妙相者非五塵麤相故名妙相即無相法身之理曠大劫來難𢍆妙旨也法華經云諸佛
興出世懸遠值遇難)。】
「　雖然云是念」

【(省察道行了悟幻緣唯證菩提不起妄念
法華經云以是於目夜籌量如此事)。】
「　但好修真理」

【(法華經云純一無雜梵行
之相念念無勞好修真理)。】

「　解莫矜持解」

【(理事俱通曰解所解法中而能妙用不妄矜炫真智現前
唯識論云恃己淩他高舉為相勸湏捨離除𢢔相也)。】
「　無論智與愚」

【(唯智
與愚本實一體能仁妙用至理顯然若心分勝劣了別自他失平等心障無相理對法論
云要登佛道無論智愚)。】
「　眾生皆佛性」

【(圓寂經云一切眾生皆有佛性
此者如來藏性在纏位故)。】
「　在處有神珠」

【(如來真覺應用多方性海深沉
隨機應用靈珠照耀觸處圓明金剛經頌云圓明法界內無處不鑒融)。】

「　證明情未巳」

【(能悟真空妄情可止䪺泯有為之色象堪圓無上之淨心
法華經云我常於日夜每思惟是事)。】
「　怨親六識殊」

【(瑜伽論云怨親平等
方契真心妄見順違爰因六識我相未泯業惑斯生弃真諦門昧圓通理)。】
「　他人雖強會」

【(能事雖敏末契真途法本無言何勞他別法華經云未得謂得未證謂證)。】
「　性本自何如」

【(唯性幽深無拘情相強生體解至理懸殊此乃言議道断也淨名經
云不可以分別顯示)。】

「　志未過於眾」

【(佛顯圓通人蓄志願功德昭著福慧自嚴行平等心非求
出眾法華經云同共一法中而不得此事)。】
「　徒勞自卷舒」

【(鑿冰求火妄俗
心機於一法能自卷舒向三界豈勞作用唯識論云於諸法中未得自在)。】
「　勿湏矜智慧」

【(捨情忘相方𢍆真乘絕慮𠇲緣何矜智慧楞嚴經云如如非覺觀云何獲圓通)。】

「　智慧不如愚」

【(雖負聡明不達智慧當機之用臨事如愚楞伽經云愚癡
分別生不悟真實智)。】

「　來慕經文意」

【(等流正教真際同源指空有迷心闢我人妄見慕此深意
發自淨心華嚴經云一心入於語義中)。】
「　瞥然見道理」

【(受大乘經剎那
悟道了一切法不離真空大般若經云於一切法達微妙見)。】
「　身通大眾心」


【(既悟法寶悲念普周無彼我兩別同他心一等淨名經云離自他相)。】
「　秘印傳深旨」

【(隱密難窺曰秘印者信也三世諸佛共傳不異故將如來秘旨傳一切眾生法華經
云諸法實相印巳為汝等說)。】

「　果是無明起」

【(不悟因果而起無明智鑒體真元無起滅佛名經云無明
煩惱唯佛一人方能断之)。】
「　云何涉遙途」

【(棄本逐末向外馳求法華經云
馳騁四方以求自活若了元宗神珠不失)。】
「　欲心閑散亂」

【(欲樂情生還即
散亂未能頓覺妄逐攀緣法華經云若人散亂心)。】
「　雲裏一輪孤」

【(真如
不染自性清白月處雲中本來光󵠠一輪逈照眾曜非同一理徧周塵相不及大㽵嚴經
云譬如圓月眾星之中皎然㝡勝)。】

「　因智生狂亂」

【(因有漏智起狂亂心既背一真何時寂默法華經云入於
憶想妄見網中)。】
「　縱撗起計謀」

【(搆盡心生縱撗恣逸真常境上強起計謀
法華經云無智者錯乱迷惑不受教)。】
「　南來兼北去」

【(未息念窮玄遠如來
淨覺往還南北永處重昏楞嚴經云譬如有人於一聚落迷南為北)。】
「　懈怠不如初」

【(淨念不生恒增懈怠未嘗省察實不如初法華經云而尋廢忘不覺不知)。】

「　義貫詮源正」

【(幽玄大義貫彼詮源契合真宗無非唯正雜心論云以義
貫理去取直)。】
「　心牽伇夢途」

【(妄心牽伇常處夢途境假情虛昏蒙真諦
瑜伽論云未出真覺恒處夢中)。】
「　何如端坐相」

【(端然宴坐定意緣真背境忘情
何如此相華嚴經云端坐念實相)。】
「　保守法中珠」

【(佛性圓珠本來瑩徹當勤
保守恒在法中此者無為至寶也天親般若論云是故一法寶勝無量珍寶)。】

「　人是人非語」

【(稱譽之言名是毀謗之語成非人有順違情分高下淨名經云
毀譽不動如湏彌若或不了便起愛憎)。】
「　法天似海水」

【(法門妙理徧覆如天
性相波瀾真同海水龍樹偈云佛法大海水流入阿難心)。】
「　摧魔冤想伏」


【(不興𢙣念平等觀心摧遣魔冤伏除妄想淨名經云降伏魔冤)。】
「　顛倒終難起」

【(迷情顛倒封著我人悟達苦空彼終難起息妄見也淨名經云顛倒是垢無顛倒是
淨也)。】

「　證得生天界」

【(天宮寶界廣善所生妙境清虛修因證得法華經云天園
林勝殿在中而娛樂)。】
「　圓明望月華」

【(般若經云威德自在相好圓明万德
㽵嚴端居補處金容煥爛如望月華)。】
「　根源大直截」

【(出生眾善曰根萬物
所依名本捨妄緣而頓覺何假周遊捐塵境以合真此為直截楞嚴經云不歷僧祇獲法
身)。】
「　興念定無涯」

【(一興真念證理無涯乃三際法元實十方周普瑜伽
論云謂此真如徧一切處)。】

「　法寶不相見」

【(清淨法寶煩惱昬冥真智未生理不相見瑜伽論云雖此
真如本性清淨使不能見)。】
「　眾生不可齊」

【(眾生性欲㸦有差殊未證真空
不可齊等唯識論云起異類見受異類生)。】
「　凝然三界外」

【(對法論云凝然常者
法身理也有為有漏恒處世間無相無為出三界外)。】
「　日月轉東西」

【(佛母
經云日乃西轉月則東流望彼真源此為妄相圓通理上免有去來)。】

「　旨徹三天上」

【(法身妙𣅀通徹三天世出世間更無有上華嚴經云法身廣大
不思議是故十方皆出現)。】
「　眾生業自迷」

【(眾生業重往往自迷塵境拘牽
不曾曉悟法華經云我知此眾生未曾修善本)。】
「　真如觀不見」

【(妄情觀察
不見真如淨慧未生染習尤重楞伽經云愚癡分別生不知如實理)。】
「　終日走輪蹄」

【(楞伽經云心似毛輪長時散亂八態經云奔馳意馬終日心狂真理顯然愚迷沉昧
有若輪蹄永息也)。】

「　智種不沉迷」

【(瑜伽論云無漏智種依本識住懷此種者不沉不迷藉三慧熏
習顯一乘妙體)。】
「　人心大法理」

【(人心是萬法之本妙理為淨識之元本末相從
心即大法楞嚴經云心生種種法生心滅種種法滅)。】
「　如來有所說」

【(如來
所說無漏金言理趣幽深指事敷演法華經云如我所說法當生大信力)。】
「　冰消即是水」

【(水即法源澄湛冰如我執情堅執心既除與真無異圓覺經云如湯消冰無別
有冰)。】

「　玄法中通義」

【(幽玄妙法秘𧷤難知旨趣之中通達妙義法華經云甚深
微妙法我今巳具得)。】
「　徒勞長者携」

【(法華經云若以衣裓机案接之令出
盖喻童稚愚癡未有所識今者巳達理事不待提携何勞長者)。】
「　他心如不異」


【(若彼他心如巳不異同歸法界共證圓成灌頂經云一切眾生與我無異)。】
「　桃李自成蹊」

【(桃李不言自成蹊徑於道亦尓豈在言詮法華經云又見諸如來自然成佛道)。】

「　俱是如來說」

【(約本則大定緣如應機以悲心施設教雖無量起自如來
法法成真俱是親說法華經云我今所得道亦應說三乘)。】
「　人心不等齊」


【(根性有異識心各殊悟解之中有於頓漸不等齊也法華經云眾生處處著)。】
「　雖知通一義」

【(一義者法華經云唯有一乘法雖知大義通貫一途證悟之中未知何也)。】

「　未了却成迷」

【(各滯一邊於真未了若分彼此又却成迷密嚴經說云何
於此中而生此諸見)。】

「　大志求真佛」

【(求正等菩提湏興大志修無相上行方證真佛法華經云有
慚愧清淨志求佛道者)。】
「　青雲似有梯」

【(法身真理徧覆大千三祇可類
雲梯一悟直昇寶所法華經云以佛教門出三界苦)。】
「　攀緣知道路」

【(修證
歧路還属攀緣正智了知法身清淨華嚴經云念念攀緣一切境心心永断諸分別)。】
「　不覺自提撕」

【(於心無間萬法自圓不必提撕自合妙理華嚴經云自能圓滿
法故)。】

「　東日浮桑出」

【(木喻二障日比智明杲日昇天萬像俱照智出障染法界
理彰唯識論云智起惑除真如理顯)。】
「　照歸真實理」

【(照者覺照也以無漏
慧了一切法歸證至實真寂之理瓔珞經云等覺照寂妙覺寂照)。】
「　心明無上士」

【(法華經云無上士十号之中窮盡法源号也真心明淨緣理無邊佛果周圓名
無上士)。】
「　澄淨濁流水」

【(湛然澄淨萬德真常煩惱結習如濁流水佛身純善
惑染全祛能清濁水楞嚴經云如澄濁水貯於淨器)。】
御製秘藏詮卷第十四

丁未歲高麗國大藏都監奉
𠡠雕造

御製秘藏詮卷第十五　　　　　　駕

「　信及生緣業」

【(唯識論云信如水清珠能清濁水生則眾生緣業不同自
性渾濁迷覆真空信若起時業緣自遣)。】
「　生緣情莫齊」

【(法華經云善𢙣
業緣受報好醜眾生情行緣業差殊果感不同致招好醜)。】
「　攝心歸佛理」


【(佛者覺也具三覺故理則妙理湛寂凝然心即八識心也若攝其心歸向佛理乃真空平
等楞嚴經云攝念未久身心忽空)。】
「　達處絕狂迷」

【(謂未證悟而起狂迷
若達本源妄緣自滅楞嚴經云狂性自歇歇即菩提)。】

「　智識非深淺」

【(智即四智識乃八識至果位中轉成無漏四智圓明非淺
非深唯佛方證下位不知法華經云盡思共度量不能測佛智)。】
「　真心用可躋」

【(真心則理智融和遍周法界起真如用運載迷生可躋覺岸楞嚴經云於一毛端現
寶王剎坐微塵裏轉大法輪)。】
「　有情無處用」

【(有情迷覆致使輪廻未達
真心無處可用楞嚴經云眾生洞眎不過分寸)。】
「　理性有高仾」

【(真性妙理
本自凝然體用女微法無高下金剛經云一切賢聖皆以無為法而有差別)。】

「　我見眾生性」

【(我者如來也見即後得智如來以後得智照見眾生性行
差殊三性不等法華經云我以智慧力知眾生性欲)。】
「　如何却自迷」

【(如何
即逐妄隨生自迷則却違真理楞嚴經云譬如有人於自衣中繫如意珠不自覺知雖實
貧窮珠不曾失如是迷因因迷自有)。】
「　愚癡開不悟」

【(無明覆慧遂使狂癡
金口親開無由豁悟楞嚴經云雖佛發明猶不能悟)。】
「　豈諭隔雲泥」

【(雲泥
性隔真妄同源煩惱纏心法身路遠華嚴經云若知煩惱即是菩提)。】

「　西域論金人」

【(金人者即我佛也身真金色降生西域迦毗羅城淨飯王
宮普曜經云佛初生𠛴利王家放大智光照十方界)。】
「　東流遷大道」

【(大道
則四十二章經云守志奉道其道甚大此教是摩騰笁法蘭二僧始從西天白馬馱經傳
至東土)。】
「　萬里取經廻」

【(西域記云唐三藏玄奘貞觀三年往中印度至
十九年取經以巨象載之却廻數萬餘里也)。】
「　普慧慈悲照」

【(普慧則二
乘得悟慈悲乃鑒照無私法華經云遍覆一切慧雲含潤)。】

「　真實無虗法」

【(真實之理法性無虗楞嚴經二十方如來及大菩薩於其
目性三摩地中見與見緣并所想相如虗空花本無所有又般若經云真實不虗)。】
「　如來等一齊」

【(如來即三際諸佛一時齊等俱證法身楞嚴經云若此妙覺本
妙覺眀與如來心不增不減)。】
「　更無分別相」

【(根本智證真理時如照鑒
像不分能所相也維摩經云非有非無)。】
「　即此是菩提」

【(妄心纔滅四智
圓眀湛理凝然遍周法界楞嚴經云滅塵合覺故發真如妙覺明性)。】

「　慧通三昧性」

【(慧即智也通即達也三昧即妙定智達妙定之時乃法性
一如維摩經云深達實相智慧無礙)。】
「　三乘一法齊」

【(一真法界唯佛證知
三等權乘同歸寶所法華經云諸佛方便力分別說三乘唯有一佛乘)。】
「　迷情終未悟」

【(有情心妄迷覆真空未到菩提終不能悟楞嚴經云譬如澄清百千
大海弃之唯認一浮漚目為全潮)。】
「　解了不心迷」

【(真心寂淨了解如源
智與理冥不分能所楞嚴經云生滅既滅寂滅現前忽然超越世出世間)。】

「　論空方便理」

【(論空說理皆方便之談至理無名離於詮相維摩經云空
可分別耶荅曰分別亦空)。】
「　上智不求來」

【(起無分別智合法界理無能所
取不求而自來普曜經云佛於二月八日明星出時豁然大悟)。】
「　頓悟達真際」

【(䪺悟則不歷僧祇達真而獲法身際楞嚴經云不歷僧祇獲法身)。】
「　𡨋然水月開」

【(水則眾生心水月是應化身佛眾生心水開清𡨋然月影現中金光
眀經云佛真法身猶如虗空應物現形如水中月)。】

「　賢聖化無明」

【(賢聖者十地菩薩也無明是俱生煩惱十地菩薩起智漸
㐲消化無明至果位中種習俱盡楞嚴經云名為永断根本無眀)。】
「　情田耨忍道」

【(情田者是菩薩心地耨即上義三地菩薩所行上品忍道維摩經云忍辱
是道塲)。】
「　佛法因地力」

【(佛法即法身佛也由因地中修行六度萬行之
力果德圓成三身具足楞嚴經云乘此心開得無上道)。】
「　七種湏彌寶」


【(湏彌即四寶所成將喻自受用佛色相無此有七種聖財維摩經云如湏彌山王)。】

「　理諭懸河辯」

【(理諭法界之體懸河迅捷之言四大辯則往復無際維摩
經云善說法要辯才無滯)。】
「　身觀自在來」

【(身即佛也觀見有情機器不等
所以現身自在來應㝡勝金光明經云自在力故隨眾生意現種種身)。】
「　一宗超百億」

【(一真如宗湛寂疑然超百億之塵勞悟依他之不有佛頂經云首楞嚴王
世希有銷我億劫顛倒想)。】
「　妄想豈能裁」

【(妄想是緣慮心豈能裁度一真
妙理楞嚴經云如何世間三有眾生以所知心測度如來無上菩提)。】

「　詮法本無見」

【(法本無名豈言詮及離可見相唯佛證知維摩經云法離
於相無所緣故法無名字言語断故)。】
「　微音去自來」

【(微音雖去真理自來
湛寂凝然本周法界金剛經云如來者無所從來亦無所去)。】
「　玄機唯寂默」

【(玄機聖智也澄湛寂然默照群生是真解脫維摩經云時維摩詰嘿然無言)。】
「　倐忽到靈臺」

【(靈臺者理智之珠不過一時倐忽便到楞嚴經云忽有智者方
悟神珠)。】

「　求法將何用」

【(維摩經云若求法者於一切法應無所求求法者望趣真
理也將何用則湏假智慧之舟方登涅槃彼岸)。】
「　虛無有自來」

【(虛無則真
空妙理有自來即不求而至法華經云而忽見來甚適我願)。】
「　眾生緣業重」

【(眾生情妄緣業難停輪廻無窮實為深重維摩經云眾生業故不見如來佛國嚴淨
非如來咎)。】
「　不悟可哀哉」

【(自心迷執不悟菩提流浪四生是堪傷愍楞嚴
經云汝等即是迷中悞人如來說為可憐愍者)。】

「　愚惡貪嗔恚」

【(愚癡之人起貪嗔念於法不了染汙淨識明王經云貪欲
嗔恚癡是世間三毒諸佛皆巳断)。】
「　迷情違大道」

【(迷情心異執境差殊
違大菩提難登覺道四十二章經云佛言行道守真者善志與道合者大)。】
「　若逢如意珠」

【(如意珠即本真智也謂貪慾根深汙染真淨迷妄交雜障礙性源楞
嚴經云若復有人指示其珠所願從心致大饒富)。】
「　福德莊嚴造」

【(福即
福慧二嚴德則河沙功德莊嚴相好顯煗法身金剛經云即非莊嚴是名㽵嚴)。】

「　解講千經論」

【(解於了義能講妙法經之與論諸聖傳心智慧雖差理歸
真諦楞嚴經云縱能宣說十二部經)。】
「　能亡人我乖」

【(能除人我之執方達
二空之門於理既同不乖如體維摩經云夫說者當如法說法無有我離我垢故)。】
「　聖理如不悟」

【(聖理寂然本同法界由自業覆不悟一如楞嚴經云不悟如來
發眀二種精見色空)。】
「　法要豈梯階」

【(雖登十地猶涉梯階於法無心獲證
真淨維摩經云夫求法者不著佛求不著法求不著眾)。】

「　證了因來果」

【(雖伏因果而證妙眀道𢍆法身理智無礙楞嚴經云善能
成就五十五位真菩提路)。】
「　真常有洞開」

【(有為既盡乃證菩提洞徹真源
頓明妙理楞嚴經云開示我等覺心明淨無為真如性淨明露)。】
「　不能明一法」

【(不悟真空無明覆慧未能達了於法昏蒙楞嚴經云不能通達清淨實相當善
思惟妙菩提路)。】
「　滿目翳塵埃」

【(於法不悟滿目翳生達了真空寂然
清淨楞嚴經云出既翳空旋當翳眼)。】

「　志啔如來藏」

【(志能出纏能啟寶藏性含妙有何法不通楞嚴經云知如
來藏妙覺眀心遍十方界)。】
「　非論萬億垓」

【(萬億垓者即數極也法身之理
體離言詮超越僧祇豈論塵劫維摩經云佛身無為不墮諸𢿘)。】
「　靈山宣妙偈」

【(我佛昔來常在靈鷲山中開示四眾說微妙偈楞嚴經云宣妙蓮花佛知見地)。】
「　諸境欻然開」

【(不能曉悟妙理妄境縱然欻然了達真空諸境當時寂滅華嚴
經云為我演說普眼法門開示一切如來境界)。】

「　舒展他方界」

【(妙慧舒展普照三千大千真法玄微徧滿他方世界楞嚴
經云十方虛空滿足微塵一一塵中現塵現界不相留礙)。】
「　菩提妙相好」


【(道證菩提能圓妙相照諸昬濁咸得清涼莊嚴維摩經云微妙是菩提諸法難知故)。】
「　心開一切智」

【(於一法中豁然大悟心開意解一切圓通自照照他俱登彼岸
楞嚴經云微塵如來乘此心開得無上道)。】
「　熏習去煩惱」

【(煩惱既去熏習
亦除解脫心安法身周遍華嚴經云煩惱巳盡習亦除梵釋龍天咸恭信)。】

「　果熟祇園說」

【(菩提果熟悟在一時說法祇園事理顯證楞嚴經云性比
丘尼聞說偈巳成阿羅漢果)。】
「　輪廻理道開」

【(輪廻諸趣無有了期慧性
開張於法無礙楞嚴經云皆由不知常住真心性淨眀體用諸妄想故受輪轉)。】
「　信知熏習力」

【(熏習未断猶能信心一悟無生於法清淨楞嚴經云皆以三昧聞熏
聞修無作妙力自在成就)。】
「　方便認當來」

【(佛以方便力誘喻眾生三世因
中决定成聖楞嚴經云方便易成就堪以教阿難及末刧沉淪真實心如是)。】

「　因假緣為事」

【(唯因與緣借事顯理託因仗緣真理現前因緣寂默楞嚴
經云若眾生心憶佛念佛現前當未心定見佛斯則因緣皎然明白)。】
「　緣隨因自來」

【(有為之緣皆從因起因緣會合俱𢍆心源楞嚴經云我從因緣心得開悟)。】

「　有緣相𢍆合」

【(有緣無緣自然𢍆會能眀妙有定證無心楞嚴經云我於
路中逢迦葉波宣說因緣悟心無際得大無畏)。】
「　寂靜萬靈開」

【(心源不動
一法常如開智慧門萬靈寂靜楞嚴經云尒時心開乃見東方不動佛國)。】

「　義且非人意」

【(第一義諦非意測量唯我如來方能證得楞嚴經云第一
義者汝等若欲捐捨聲聞修菩薩乘入佛知見)。】
「　心非性莫來」

【(有情逐妄
真性莫來故受輪廻難登覺岸楞嚴經云若於因地以生滅心為本修因而求佛乘無有
是處)。】
「　眼看無一物」

【(佛眼觀照五濁惡世能障菩提獲清淨理寂然無物
楞嚴經云以清淨眼觀晴眀空逈無所有)。】
「　六賊混塵埃」

【(楞嚴經云六賊
為媒目刧家寶六賊則六識與塵埃浪同劫內法財未得解脫)。】

「　滅盡人天惡」

【(惑亂人天三界煩惱起智滅盡果證真常金光明經云滅
盡三界諸人天等無量惡趣)。】
「　慈光懷聖抱」

【(煩惱巳盡聖抱現前懷慈
悲光普照佛剎楞嚴經云廻佛慈光向佛安住)。】
「　法身在眼前」

【(法身常現
不動周圓如在目前獲清淨樂金光眀經云如是法身一切眾苦悉皆盡故而方得見)。】

「　障礙無心討」

【(道合無心能圓真智障礙迷妄隨境俱亡金光眀經云譬
如虛空烟雲塵霧之所障蔽)。】

「　法道歸真智」

【(唯識論云法以䡄持為義道以遊履為名䡄持自性遊履
玄津不離此岸而到彼岸真即真如智即本智雖萬法分歧莫不全歸一揆)。】
「　終超出世情」

【(世以遷流情以造作且一真之體清淨本然故非世間情之所及天
親論云是出世間智)。】
「　猶如華藏海」

【(華嚴經云華藏莊嚴世界海出生種
種寶莊嚴周融法界湛而常寂如如不動泯相歸真)。】
「　不縮又無盈」

【(一乘
真際諸佛本源增減兩忘去來雙泯維摩詰經云而彼大海本相如故)。】

「　旨論通玄說」

【(旨群聖之大旨也論之則玄機密𢍆妙本深窮心緣慮忘
口談詞廢故得謂之玄說也肈論云聖旨虛玄)。】
「　強名不是名」

【(實相本無
假名何有強而名之名亦非矣無名論云名無得物之功非名也)。】
「　綿綿而不絕」

【(明悟法身之理則圓智凝然一得永得綿綿不断妙盡真常唯識論云無漏善
常也)。】
「　境像自分眀」

【(境能生心心能了境能知之智不昧則所見之像皆
明不真空論二像非真像雖像而非像也)。】

「　玄識廣諸教」

【(玄以微妙為義識以了別為名教即三乘十二分教也其
中有性有相若能眀了則性相雙融故唯識云識性識相皆不離識)。】
「　真詮意渾成」

【(由真故立詮以詮故明真必思其詮得其意則渾然而成真常一體無名
論云渾尓與大虛同體)。】
「　滿空如白雪」

【(道體虛明綿綿不断猶飛皓雪
方極長空)。】
「　響谷應來聲」

【(谷神不泯以虛而應即依他起性也隨聲赴響
自然而然肈論云道之玄感譬如幽谷之響不知其所以來也)。】

「　疑信似迷猿」

【(於本真妙理未能决定明知故信若猿心更增迷昧未曾
有因緣經云世人心麤譬彼猿𠋫)。】
「　人心多返覆」

【(真心或爽淨信尤虧
一失源流故多返覆維摩經云凡夫於佛法而有返覆終能起無上道心也)。】
「　但依真實理」

【(破疑生信即愚成智九流則深昧果因五位則高談伏断故湏依之
也金剛三昧經云為彼宣說一味真實)。】
「　絃直豈曾曲」

【(如彼朱終曾無
有曲即喻也發揮妙行流演玄音即法也故佛頂經云因地不真果招迃曲)。】

「　妙理莊嚴相」

【(妙理即無相之妙理所謂無上真淨莊嚴則苐一真聖義
諦超彼色相莊嚴也金剛經云莊嚴佛土者即非莊嚴是名莊嚴)。】
「　通經自適情」

【(不生色相即當處出生隨處解脫情無所滯道有所歸金剛經云應如是
生清淨心)。】
「　真源常湛淨」

【(真如為萬法之源含融法界湛然無垢楞嚴經
云妙覺湛然周遍法界)。】
「　出沒自縱撗」

【(根本智證真後得智達俗大之
則遍於宇宙細之則不隔毫𨤲自利利他住無所住佛頂經云含吐十方寧有方所)。】

「　大智非求得」

【(佛智二乘之所不及萬德之所獨高故稱為大非求而得
本自圓成佛頂經云方悟神珠非從外得)。】
「　恒沙諭物情」

【(由佛知心非心
得真理故乃能遍知若取心相即觸途生礙不能遍知眾生心也金剛經云尓所國士中
若干種心如來悉知)。】
「　無邊皆是教」

【(法既無邊教寧有盡隨類生解殊途
同歸法華經云無量無邊未曾有法佛悉成就)。】
「　覆餗不通明」

【(滯言𢩁相
背覺合塵既在有為終乖無得即不能明悟也金剛䟽云覆餗增尤)。】

「　信解受持者」

【(淨信明解故受彼文持彼義也所謂五蘊空故雖受持而
非受持者以未嘗有一法而與他人金剛經云若當來世信解受持是人則為第一希有)。】

「　經文不自聲」

【(真經之義法亦皆無空亦非有盖無分別智名言之所不
及大集經云實義無聲)。】
「　金剛般若智」

【(金剛是喻般若乃智六度三檀
無先於此是為佛母也)。】
「　論釋六緣情」

【(無著論云一断疑二起信三甚
深四不退轉五生歡喜六正法久住明言此智為母令佛種不断者具此六緣故)。】

「　悟則背時流」

【(談真故逆俗順俗故違真真妄兩遺是非雙泯則出世之
情故云背也佛頂經云悟圓通根與不圓根日刧相昔)。】
「　迷來昧器局」


【(迷者闇義亦猶迷杌謂人盖於能緣心上有所未明是生邪執若明正智則器局奚昧楞
嚴經云迷晦即無明)。】
「　修行若直心」

【(勤修妙行平等直心因果歷然善𢙣
咸尓法華經云常修質直行)。】
「　圓滿無斜曲」

【(圓滿即成就義如能正直
其心精修其行則成就見在當來諸功德法永無斜曲大悲經云正念是法門)。】

「　智者求無二」

【(智之大者上求下度於身內外世出世間法無有二般若
經云一切智智清淨無二無二分)。】
「　經題一等平」

【(淨名經云一相無相
為二也若知一相即是無相亦不取無相入於平等是為入不二法門)。】
「　眾生疑自苦」

【(凡夫於不二上乘平等真智未能决定生信解故為疑之所覆也苦
即逼迫義法華經云若但讚佛乘眾生沒在苦)。】
「　正解得𠇲聲」

【(若生正解
者則了知自性本來平等於一切法永離見間無行經云了知聲本巳不為聲所染)。】

「　我恐眾生見」

【(眾生不能觀身如幻深達法源遍計妄生為見所惑金剛
三昧經云若滅是見得法真源)。】
「　根緣被愛情」

【(愛以貪染為義情以嗜好
為名苦之所因貪之為本根由愛潤緣自根生楞嚴經云流愛為種)。】
「　提撕明注意」

【(金剛䟽序云提撕眾論也提撕發揮之義惣諸論之玄極群經之妙委明
注意宣演真宗如無不包細無不顯)。】
「　瞹昧信難成」

【(金剛䟽序云附贊天
文莊嚴義府說而無說為而不為靡執二邊䪺超中道豈曖昧者而能成哉)。】

「　真語真如語」

【(金剛經云真語者如語者是真語顯此諦相若了義而談
即真罔如語顯第一義諦相也亦猶即煩惱而證菩提即有違而觀實相矣)。】
「　八風散杳冥」

【(唯識論云四逆四順謂之八風也若達真如之境實際之源即彼八
風所不能動故云散杳𡨋)。】
「　澹然銷妄識」

【(澹然寂靜義一切法對妄則立
真明真則息妄妄從分別因得識名法華經云其心常澹怕)。】
「　萬法藏中經」

【(了萬法一如者即不為塵之所礙也故華嚴經云有一聡惠人破塵出經卷)。】

「　知過能而改」

【(罪無自性由妄心起若了真心則無諸過金剛三昧經云
云何名懺悔入真實觀眾罪消滅)。】
「　清心無自辱」

【(精心內照真智外明
惟淨惟清何思何虛即能離諸過辱也佛頂經云心清淨故即無淪溺)。】
「　如能隨日用」

【(向十二時中於四威儀內性與道合日用不知楞嚴經云雖終日行而不自覺)。】

「　春煦變寒谷」

【(如能隨處狂真朝夕無二喧嘿一如即猶寒谷生春乃發
生之道明矣故法華經云令以譬喻更明斯義)。】

「　慧日破諸闇」

【(慧之如日能破一切不善之闇遺教經云若人有智慧之
照雖無天眼而是明見人也)。】
「　如空豁大明」

【(如大眀之在東無幽不燭
上窮空際下極人倫觸像斯分隨形赴影法華經云而此大光明遍照於十方)。】
「　六塵隨壞刧」

【(色等六塵新新不住壞以遷流為義刧以代謝為名謝巳歸空空無
有相佛頂經云六塵變壞唯以空寂)。】
「　我佛正無情」

【(我佛妙湛凝然情無
動轉含融無量猶太虛空入佛境界經云諸佛虛空相虛空亦無相離諸因緣故)。】

「　說法無邊際」

【(大哉世尊解既無礙法乃無邊不住於相而形於言華嚴
經云剎說眾生說三世一切說)。】
「　誰人解發明」

【(微妙甚深難見難了唯佛
與佛乃能知之楞嚴經云發明便解脫)。】
「　如來常寂嘿」

【(來無所從去無
所至故稱如來寂然不動周遍十方嘿尓忘言恒宣妙法無著論云顯示唯寂靜者於法
能覺能說故)。】
「　煩惱辯諸情」

【(如來以清淨智决擇有情皆悉了知心行
差則辯諸煩惱令趣菩提佛地論云斷煩惱障得一切種智者覺有情也)。】

「　理顯心無妄」

【(理即一真之妙理明之則真心獨朗妄識全祛彌勒頌云
常能作此觀真妄坦然平)。】
「　太陽景自明」

【(智慧之照如日舒光見種種色
陰霾自廓流景無徧菩薩纓絡經云習無為行者猶如日光能除諸闇)。】
「　利緣彰本末」

【(惟佛始修萬行終成萬德自他之利不虛本末之緣克著圓覺䟽云
能仁應感稱心源本末無遮䪺演說)。】
「　福業應來情」

【(慈悲莫大福業無邊
應彼來情隨根利樂法華經云我所有福業盡廻向佛道)。】

「　非是他緣業」

【(流浪四生循環六趣緣有善惡業有淺深豈曰他因率由
巳造未曾有因緣經云罪業因緣自身所造)。】
「　烏飛月兔速」

【(以古明今
以今達古必了一真之體照二空之門則時有遷流理無動轉不遷論云然則四象風馳
雖速而不轉也)。】
「　朝昬無處用」

【(𡨋心內照諸境外虛若昬若明用無所用
華嚴經云諸法無作用亦無有體性)。】
「　色相何拘束」

【(萬法本空觀照無礙
縱撗妙用色相寧拘維摩經云法無形相如虛空故)。】

「　詮理求幽細」

【(所詮之理一念現前則開方便門示真實相必湏幽求妙
趣細察玄機法華經云諸佛智慧甚深無量)。】
「　教行義要精」

【(依教起行
行必難思即其精也直是菩提離諸障染淨名經云微妙是菩提諸法難知故)。】
「　向知非少剩」

【(法本不增亦無有減如形之影似谷之聲法華經云以順法故不多
不少)。】
「　眼內勿求聲」

【(眼以九緣生能視也耳以八緣合能聽也前五各從
自種生自現行遠離顛倒根能發識識本全真圓覺經云見清淨故眼根清淨)。】

「　求得非言意」

【(般若無知無所不知斯乃無知之知無得之得故非言意
之所及也大般若經云以無所得故而得菩提)。】
「　其中物外情」

【(是中妙理
理貫一如既非言意之所及也故摽物外之情矣肈論云超言象之談出有無之表)。】
「　筌蹄因果悟」

【(三祇葉滿四智俱圓因悟筌蹄逈超言意也故般若䟽云冲漠
隔於筌蹄)。】
「　方現一珠眀」

【(了諸法外寂乃一珠內眀神鑒不窮嚴淨無比
法華經云如王解髻明珠賜之)。】

「　解釋詮源理」

【(能詮之教解而釋之必窮其源盡其理故得忘其詮也彌
勒頌云悟理詎勞詮)。】
「　三天徧八紘」

【(紘即方也悟之則寧獨欲等三天亦
乃遍彼八方渾一真常咸歸正理矣法華經云十方世界通達無礙)。】
「　斷疑心妄著」

【(由觀勝義生正智故永断疑根長祛妄習善夜經云妄想心難遣智人應
善觀)。】
「　起信願非輕」

【(信以法身為體從自證分起無漏智妙證一乘無上
信果酬四大誓度一切生故言非輕也起信論云起大乘正信佛種不断故)。】

「　江海桑田變」

【(幻妄不真唯心所現若眀幻妄之境深窮實相之門則可
以變大地為真金超穢土而成淨土也法華經云即變清淨瑠璃為地)。】
「　愚癡躭嗜慾」

【(肈論云欲止於心也心眀則離欲離欲則智生智生則如幻之義妙
際之源常得現前永無退轉)。】
「　若能心自了」

【(知幻即離不作方便離幻
即覺亦無漸次盖心能自了也法華經云明了心决定)。】
「　真實無偏曲」


【(真謂至真實謂諦實由真故智了無偏由實故等心無曲楞嚴經云真實心如是也)。】

「　證義云何有」

【(證謂證達義謂義理法華論云能知義理證真境故得理
忘言幻云何有)。】
「　周旋論道成」

【(周旋者往還義往還研覈於道德克致功
期故唯識論云循環研覈究暢真宗)。】
「　敲冰求覓火」

【(遍計求真若鑽冰覓
火𡨋心一境即䪺契無為仁王護國經云譬如虗空花因緣故誰有)。】
「　何日達無生」

【(唯識論云未得真覺常處夢鄉隨六道以循環逐四流而漂溺妄心不息寧悟
無生)。】

「　志心思見佛」

【(法華經云志求佛道即思佛猒離有為作無為觀在在處
處常得親近我昔曾供養是故今信禮)。】
「　佛不阻眾生」

【(佛者覺悟明知
号具大慈悲利樂一切歸心信順有願必從似月應千地聲傳萬谷法華經云應以佛身
得度者即現佛身)。】
「　自是心無徹」

【(自是眾生妄心遍計唯識論云此徧
計所執自性無所有心無悟徹豈識本源)。】
「　何時道業成」

【(道謂道德業謂
功業見性修行功業方就四十二章經云若人求道貪欲纏心道實遠矣)。】

「　果性因緣種」

【(果謂佛果性即是因果目因生因能克果法華經云佛種
從緣起是故說乘)。】
「　持齋及誦經」

【(藥師經云潔淨齊或讀誦是經不生
悟達枉致功勤虛勞心耳)。】
「　自家無道理」

【(證理悟道𡨋心息志𢍆會功圓
何業能累哉法華經云是我等欲非世尊也)。】
「　心地豈惺惺」

【(唯識論云
有為之中心王㝡勝諸法所依名之為地真覺未起曷得惺惺華嚴經云成就慧身不由
他悟心地不明豈能惺解)。】

「　海量潮宗水」

【(海者法性量無極故楞伽經号毗盧花藏海百川𥪰流皆
赴大海萬區分義惣歸真性厥号潮宗)。】
「　澄波萬文淥」

【(風息而海水澄
風生則波濤起人若智生法性澄靜倒心迷乱業海波飜楞伽經云如海遇風緣波濤皆
𥪰起)。】
「　法舡如得渡」

【(大海求珍非舡不進趣求佛理非智莫通架般若舟
入佛性海華嚴經云彼人眼清淨能入諸佛海)。】
「　三界諸天速」

【(無色界色
界欲界凡二十八天法華經云三界無妄由如火宅速謝速滅非究盡故)。】

「　因如常假合」

【(五蘊和合惣号有情從眾因業所感生故對法論云一業
引一生多業能圓滿因如於果皆名假合)。】
「　一念一分眀」

【(一念即一剎𨚗
華嚴經云一念淨心成正覺剎𨚗智起萬象䪺清耳)。】
「　法以云何是」

【(法謂
教法執教不捨未可稱是維摩經云夫求法者離文字相若執名教則不稱真)。】
「　視現兩無成」

【(視者􂔓眄義即能執心現者顯現義即所緣境般若經云如來常說
諸法平等不可攀緣心境若存二相未泯欲求真空却成有漏名兩無成)。】

「　義有修行喻」

【(義者旨也喻者曉也凡欲進修妙行湏要曉其旨趣慈氏
菩薩云自身及報恩果報斯不著此真行門矣)。】
「　豈教虗妄生」

【(若不著於
果報又不求於報恩觀彼我平等虗妄自除虗妄者執著心法華經云諸佛如來言無虛
妄)。】
「　還如第一義」

【(顯揚聖教論云第一義諦即真智境境謂真理超出
有為故名第一)。】
「　三際坦然平」

【(三際者即過去未來現在真理於三際中
離彼我絕冤親體如虗空坦然安樂法華經云如虗空一切語言道断)。】

「　法應無所住」

【(法謂六波羅法行此法時應無所著著者住也仁王經云
若修六度有所著者不得入正性離生正性離生是見道智)。】
「　南北及西東」

【(住相行檉果有邊極離相修習可等虗空能断經云如十方虗空不可思量豈以南
北西東而能阻哏哉)。】
「　唯有一宗法」

【(六度真性名一宗法此無住本不忘
不愚在至聖所通非方域能滯法華經云唯有一乘法)。】
「　空知大道雄」


【(大道無私用而不竭慈氏菩薩云果中不住道而道能為因雄之極聖人知之矣)。】

「　降彼袪人我」

【(降伏也彼謂彼此即是人我也降伏人我去除彼此金剛
經云無我相相等)。】
「　斯言非委曲」

【(人我滅時諸業不生維摩經云直心
是道場無虗假故此是真道別無委曲)。】
「　捨邪歸善道」

【(無因自然執我
常住捨此邪見專歸善道善道有二人天為世間善佛果為出世間善法華經云世間知
我心拔邪說涅槃)。】
「　照破無明慾」

【(慾謂色聲香味觸此五境著名慾法
華經云諸苦所因貪慾為本修出世間智照破無明貪慾自滅)。】

「　旨諭顛來倒」

【(旨即趣也諭謂言教言義百端未𢍆真性及會無為語同
顛倒也法華經云種種因緣種種譬喻)。】
「　菩提道果同」

【(菩提謂智道果
謂理因中行門雖各有異果中理智眾聖同途佛地論云一切如來理智平等)。】
「　能心除二障」

【(唯識論云一煩惱障一所知障二障分別起者見道初断俱生起者
修道方除佛果永盡矣)。】
「　善達惡緣風」

【(惡緣風者喻伽論云其有四種
一毀二苦三憂四譏達自性空觀境為幻設遇四心則不動)。】

「　玄誦經文說」

【(玄者奧妙誦謂記持經文即圓通大乘之教說色相皆空
護國經云菩薩觀因果三世善惡如空中雲)。】
「　色身相一宗」

【(一宗謂冥
理體無相色身謂五蘊有質礙故大智觀色空而無有二相大品經云即色是空非色滅
空)。】
「　發心能戒忍」

【(戒有三種忍亦有三菩薩發心欲觀空理以持戒忍
辱為得道之本法華經云持戒清潔如淨眀珠)。】
「　精進利煩籠」

【(精進則徧
筞諸根普断惡法利他自利恒無懈倦華嚴經云為利於他常勤精進)。】
御製秘藏詮卷第十五

丁未歲高麗國大藏都監奉
𠡠雕造

御製秘藏詮卷第十六　　　　　　駕

「　幽冥如是說」

【(幽冥即三𢙣道之名法華經云作如是說幽𡨋之處日月
威光所不能照)。】
「　善道信心同」

【(人天二趣名善道以人信十善因定歸善
趣故修習三業而行善行唯識頌云善謂信慙愧無貪等三根)。】
「　地獄非遙遠」

【(地下有獄名曰地獄瑜伽論云此洲下過三萬二千由旬有等活地獄下過四千由
旬有諸地獄聖教指陳目前可驗名非遙遠)。】
「　凡愚智不通」

【(三世因果
善惡分眀上士猛浪而知凡愚疑惑不達法華經云肓𡨋無所見不求大勢佛)。】

「　伏忍嗔心住」

【(論云断物命根故名曰嗔忍受眾苦制伏三毒攝心一境
住無為本仁王經云初伏忍位起習種性)。】
「　受持語自默」

【(領受真心持之
不散萬緣俱默一法頓清道絕語言妄依何起大般若經云若取文字相即非實相)。】
「　能思一念時」

【(一念者時之極少能思者運智之端運智一念便悟無生法華
經云於剎𨚗頃發菩提心便成正覺)。】
「　眼覩天花出」

【(一法通真色心俱幻
悟妙理凝然不變達妄法眼見空花護國經云無量色心皆如幻故)。】

「　不同彼有慾」

【(愛慾覆心昬乱重濁法性澄潔不同慾染圓覺經云煩惱
斷盡便證實相)。】
「　聽受廣無窮」

【(聽受者領納義智納真如廣無涯畔則安
樂解脫永處無生華嚴經云一切法門無盡海一言演說盡無餘)。】
「　種福非緣捨」

【(捨施之福但屬色相終有邊際𡨋心內達道契無生而無有竭能断經云
而此福德勝前福德)。】
「　心魔淨界中」

【(若著塵境乃是心魔觀空趣真方為
究極誠謂淨界華嚴經云彼有顛倒惠增長一切𢙣)。】

「　信緣心不逆」

【(信符大道一志眀真心遇妄緣豈能違信華嚴經云心不
違思思心不違境自然入覺海)。】
「　安樂自然通」

【(情除妄幻離縛逍遙危怖
不拘自然安樂法華經云菩薩善修如是安樂心)。】
「　善法眾生得」

【(真常
之理名為善法性順益故眾生曉解同入法源華嚴經云令一切眾生證一切功德智普
皆清淨)。】
「　如歸指掌中」

【(浩渺真如徧周沙界悟之如觀掌內迷之曠劫
難尋法華經云如來眀見無有錯謬)。】

「　智了何分別」

【(無相妙智中外皆空纖塵不立觀門寂滅都無分別大般
若經云內空外空故)。】
「　周知幻化中」

【(包括曰周通真曰知聖人以無知之
智達一切法皆如幻華嚴經云如響亦如夢如幻如變化)。】
「　若能觀自在」


【(有無二相都不縛情居塵離塵觀心自在華嚴經云無有造作及作者觀心於此得自在
者矣)。】
「　如法滿虗空」

【(如謂真如有生解義名法此理廣博巨周沙界控馭
真空十方皆遍華嚴經云諸法寂滅非寂滅遠離此二無分別)。】

「　蓬若夾蘭生」

【(蓬喻庸鄙蘭喻聖人庸人近聖必滅塵勞蓬夾蘭生漸資
香味涅槃經云猶如伊蘭花出於栴檀香)。】
「　薰蕕悟染俗」

【(薰蕕令生覺悟
知染俗因捨染歸淨同會本源彌陁經䟽云慕善芳蘭襲慶朋惡鮑肆薰風)。】
「　非同一氣類」

【(賢愚類別稟氣非同根行雖殊法性無二華嚴經云伹隨眾生根噐
所冝略說如來少分境界)。】
「　寒暑相催促」

【(陰極曰寒陽熾曰暑三界催煎
未逃遷變豈若無為妙理永寂囂塵對法論云夜半日沒中日出四洲等)。】

「　我信眾生苦」

【(我者勝大之義信謂忍可之辤眾生苦即三界無樂故法
華經云貧窮困苦愛別離苦)。】
「　來時去日同」

【(往來人間去生天上徒經
刧數不悟正因心心不達處處皆同華嚴經云是故諸凡夫輪廻生死獄)。】
「　善根無惡趣」

【(地獄餓鬼畜生号之𢙣趣觀空智起名曰善根念念無生有何惡趣
金剛經云以於百千萬億佛所而種善根)。】
「　降伏妄心通」

【(身行調而利濟
心語順而道圓妄識斯除心通奧旨華嚴經云知妄本自真見佛則清淨)。】

「　真諦更無說」

【(佛說一代時教二諦攝盡惟真諦一名獨稱法性名言路
絕體徧用寬華嚴經云法性寂滅離言說)。】
「　迷情事更重」

【(速情不了強立
名句依言計著妄幻遂生塵事加增不能曉達華嚴經云譬如目有翳不見淨妙色)。】
「　能求知識見」

【(鑑達是非名曰知識揀擇善惡稱之曰見今倣習彼名之能求
華嚴經云親近善知識愛樂白淨業)。】
「　境外自相逢」

【(不著六塵制心一定
運智於妄境之外相逢於真如之海華嚴經云無取亦無見性空即是佛)。】

「　慧意重宣說」

【(憫群生未悟遂起化身應彼大根重宣要旨故名慧意重
宣說華嚴經云法慧先巳說如來真實性)。】
「　如來大信通」

【(大信者佛性也
通者傳易義演易如來妙理普使聞知賢愚共有令修果證華嚴經云於如來所起淨信
以信得成不動智)。】
「　平心三界內」

【(一道觀真更無虗假雖居三界之內
而性逝塵勞之表華嚴經云三界一切空是則諸佛見)。】
「　法體自優容」


【(空法之體本自優容聖性了然逍遙廓寂華嚴經云其來無所從去亦無所至)。】

「　蒿萊同賤質」

【(蒿負陰陽之氣豈識榮枯人依真如之理不知求悟同彼
蒿萊法華經云父知其子志意下劣)。】
「　通理喻盈縮」

【(空性普遍淨猶虗空
盖緣機器不同遂致盈縮有異盈縮凡聖兩別華嚴經云諸佛於一微塵中而常轉大法
輪)。】
「　若變世間心」

【(緣事之心顛倒分別名世間心革除妄想攝念無動
陶鍊聖智世心自變楞嚴經云若能轉物即同如來)。】
「　願求真眼目」

【(真即
法身理眼即報身智願求真智證於妙理法華經云願得如世尊慧眼苐一淨)。】

「　說經眀聽受」

【(世尊說經空生聽受佛非所說迦葉親聞真理凝然離言
離意金剛經云無法可說是名說法)。】
「　妄相盡為空」

【(妄相不實審達皆空
真界洞然都無所得唯識論云若時於所緣智都無所得)。】
「　障礙無形影」


【(障礙不了妄生立相如形似影欝起交蘆淨照虗明量無等比法華論云無障無礙故無
形影)。】
「　詮源在處通」

【(詮釋法源顯現真相體用俱徧於法皆空金剛經云
若此經典所在之處即為有佛)。】

「　理勝皆無相」

【(理者真理也勝謂超過一切有為法故名無相法華經云
諸法寂滅相)。】
「　除疑任所從」

【(除疑者唯識論云疑唯分別入見即除悟
理證真廓然自在名任所從)。】
「　經文論慧福」

【(一切經文多眀福慧福趣
無生之法慧修無漏之因福慧二嚴法性微妙法華經云說佛智慧故諸佛出於世)。】
「　惡草善因風」

【(真妄交叅善惡相濟不息二見迷起根塵若了一真善芽增長
法華經云譬如大風吹小樹技以是方便令法久住)。】

「　詮意心中妙」

【(詮量聖意莫若了義經文微妙法源俱現一心之內故法
華經云甚深微妙法我今巳具得)。】
「　五真六化眀」

【(五真者唯識論云四
智心品及清淨法界六化者即六通化現一一無邊明示眾生起智断惑悟證真理)。】
「　金剛堅固力」

【(金剛者喻智也智力堅強能摧煩惱故法華經云智慧力堅固)。】

「　世法自蹤撗」

【(世法者即世俗法也證真達俗障礙俱遣任自蹤撗法華
經云通達無礙)。】

「　昏法難眀照」

【(無眀煩惱覆蔽真心惑障所昏智難眀照瑜伽論云真義
心當生常能為障礙)。】
「　𡨋心達妙覺」

【(𡨋𢍆本心通達實性微妙真覺一念
相應法華經云通達大智到於彼岸)。】
「　何曾有二三」

【(一乘理體本自凝然
性絕自他何有名數法華經云無二亦無三除佛方便說)。】
「　理性盡通學」


【(理即對事彰名性乃就相立号聖賢俱證故盡通學金剛經云一切賢聖皆以無為法而
有差別)。】

「　求梵藂林譯」

【(慈力能仁演金文於西土悲心大士求梵偈以東來譯士
如林共翻大義西域傳云群賢共譯)。】
「　高僧論亦通」

【(高僧者即今古之德
也造論製䟽悟性眀心具述果因通論慧福法華經云定慧力㽵嚴)。】
「　凡情知正覺」

【(凡情仗其言教了義皆通自知本心有菩提性故言知正覺法華經
云自知當作佛)。】
「　心印了然空」

【(心心相印祖祖相傳諸去本空了然洞達
華嚴經云海印發揮現無前後故)。】

「　解譯中天語」

【(印土中天真梵之語群賢解譯華夏流通如梵語素怛囕
譯就華言名之為經)。】
「　因緣法相中」

【(理事俱彰故名法相因緣道理具在
其中法華經云如是因如是緣如是相)。】
「　彌勒菩薩頌」

【(四十九頌彌勒
親談讚彼經文流行不墜金剛經頌云佛教如是著萬代古今傳)。】
「　如來一信同」

【(諸佛設教一味皆同證人無為湏憑實信法華經云如來說法一相一味)。】

「　證果西方土」

【(權身起化證果西方淨穢何殊生滅不異生滅不起淨穢
阿居方了真心寂然無證淨名經云心淨即佛土淨)。】
「　分眀善事同」

【(分眀
者曉了之義善事同者即此方他界理體無別也金剛經頌云無別有圓成)。】
「　一真無委曲」

【(一真本體性離百非心境都無何有委曲法華經云正直捨方便)。】

「　高士解心通」

【(解心既起迷執俱除故云高士智性真常通含萬像法華
經云隨義解佛語)。】

「　善譯經文聖」

【(經文了義善譯玄音惑障遣除悟聖言理金剛經云一切
諸佛皆從此經出)。】
「　法門喻的礭」

【(化門應現指喻無窮法體絕言了然
的礭法華經云諸法實相義巳為汝等說)。】
「　若言諸世情」

【(唯求世法未測
真機性相交叅迷情妄執法華經云一切眾生類無能知佛者)。】
「　男子女人惡」

【(劣心未遣善𢙣立名執自執他情計斯起唯識論云善不善俱非)。】

「　志願慈悲力」

【(四大誓願稱性無邊慈悲力增暜及法界一切群品盡獲
善利法華經云以大慈悲力度苦惱眾生)。】
「　光含諒彼同」

【(光含萬像共轍
味途法界凝然體無變異信知本性一切皆同法華經云我智力如是慧光照無量)。】
「　無因無著相」

【(若見諸相計執紛紜情想不生復何所著淨名經云不著相求)。】

「　消息自然通」

【(既除執性息慮澄神消遣迷心自然通達金剛經頌云息
慮滅迷情)。】

「　果差難證覺」

【(一乘果體無差五性隨心有異執著小果不求大乘攝論
云二乘作意障障大菩提故)。】
「　大戒一微中」

【(大戒體空本無持犯外同
真際內處一微非表所明離諸塵累華嚴經云在於一塵中一切塵亦然)。】
「　寂淨起諸界」

【(體淨真常凝然湛寂愍諸情界起應權身法華經云十方諸國土無
剎不現身)。】
「　因緣唯識通」

【(因緣之理唯識所宗識性若通諸緣自寂華嚴
經云諸法所生唯心所現)。】

「　因依無上果」

【(因中求果六度為依萬行妙因克成果證法華經云今得
無漏無上大果)。】
「　聖道雪山峯」

【(法性真身本無方所化體示現雪嶺修心
苦行六年巳圓聖道法華經云而起大悲心我始坐道塲)。】
「　真實慈悲力」


【(真如實智廣運慈悲法雨一霑三草皆潤金剛頌云菩薩懷深智何曾不帶悲)。】
「　如來一境空」

【(如來體性用徧河沙一境了然空無所有法華經云如虗空無所有性)。】

「　香水灑壇塲」

【(嚴潔壇塲起內心淨慧灑持香水表五分齊臻法華經云
以香水灑地)。】
「　心通諸事實」

【(悟彼妄緣心通妙道弃其虗假理事皆實
性本無差真空義顯法華經云引導諸眾生通達無量義)。】
「　欲知無上道」


【(天親論云菩提涅槃二轉依果智無等故無過上故名無上道法華經云持此一心福願
求無上道)。】
「　妄想忙終日」

【(妄想既生心忙終日若達無上諸緣不生法華
經云我等終日盡夜每自剋責)。】

「　義從心識變」

【(如來義海平等無差從彼識心生解有異法華經云上中
下性各有差別)。】
「　决利愛河中」

【(法雨既施群情獲利决定免愛河之苦當
來證常樂之門法華經云利益一切而生三界)。】
「　始未知無益」

【(無始巳來
未聞真教知身無益徒伇輪廻法華經云不覺不知不求出離)。】
「　清凉世界空」

【(一念了空便入清凉之境真心若起方知世界之虗法華經云如清凉也能滿一切
諸渴乏者)。】

「　法智修行妙」

【(精進修真去疑断惑以絕學智妙證菩提法華經云盡行
諸佛無量道法)。】
「　慈音徧九霄」

【(慈音一震普利十方妙達離微極無邊際
法華經云佛聲深遠甚微妙)。】
「　唯心即是佛」

【(心者緣慮義百法論云一
切㝡勝故造善造惡五趣輪廻乃至成佛皆由心作)。】
「　禪定善根超」

【(禪定
者四禪八定三眀六通諸功德法離根塵也法華經云禪定解脫等不可思議法)。】

「　旨演真宗要」

【(如來秘旨演暢真宗善開方便之門能證無為之性法華
經云此經是諸佛秘要之藏)。】
「　心逢意馬調」

【(正真之要必能觀察不起
妄念唯寂本源意馬如閑咸歸聖道大般若經云如調慧馬)。】
「　攀緣情猛利」

【(攀緣諸境惑障拘牽猛利真心能出緣慮法華經云深着於五欲癡愛故生惱)。】
「　忍辱自逍遙」

【(忍辱自在無所冤親道本逍遙自然清淨法華經云柔和忍辱
衣諸法空為座)。】

「　風惡吹舡舫」

【(惡業風生吹飄苦海眾生性量日用不知法華經云假使
黑風吹其舡舫)。】
「　縱撗不可測」

【(五趣縱撗往來不定如於大海不測波濤
法華經云一切眾生類無能測量者)。】
「　迷心閑日月」

【(迷情不悟黑闇蔽心
雖然佛日長眀業力自生障礙淨名經云是盲者過非日月咎)。】
「　秘教本來密」

【(秘密言教唯佛能知理趣幽深凡聖不測法華經云諸佛坐道塲所得秘要法)。】

「　玄網起大要」

【(玄綱妙慧廣垂大法眾生聞教證悟玄理法華經云諸佛
之秘要)。】
「　般若用周旋」

【(般若即智佛智方便妙用難思化利眾生周旋
應用法華經云教諸千億眾令住大乘法)。】
「　法施皆精進」

【(財施法施無畏
三施之內法施㝡勝化彼眾生皆行精進法華經云汝等勤精進當共至寶所)。】
「　名掦一義詮」

【(名言揚教義貫一乘詮顯真如盡令曉悟法華經云以一妙音演暢
斯義)。】

「　幽僻含玄釋」

【(幽微寂靜性相含容玄奧真源心通解識法華經云是法
甚深奧少有能信者)。】
「　隨情一切緣」

【(隨情有異俱包一性之宗逐物應心
盡𢍆苦空之理法華經云如是種種因緣隨冝而說法)。】
「　湛然心不動」


【(澄湛凝然心通方了如如不動寂用現前法華經云八十億萬刧安住心不動)。】
「　體性量無邊」

【(真如體性無其限量何有邊涯本智證時障盡理顯唯識論云若不
證真如無能了諸行)。】

「　大信非常浬」

【(真如至理非信不階不信一切即非常信法華經云當生
大信力)。】
「　超几入聖緣」

【(悟必超凡當湏入聖即彼大信出世良緣法華
經云世尊令我等出於三界得涅槃證)。】
「　根塵生怖畏」

【(根緣塵境染污
淨心失壞勝因深生怖畏法華經云眾苦充滿甚可怖畏)。】
「　正法故親宣」


【(如來正法唯自親宣教利群機令生信樂法華經云今正是其時决定說大乘)。】

「　悟空入自解」

【(能悟空宗深窮妙解不拘色相善證涅槃法華經云我等
長夜修習空法得脫三界)。】
「　号曰維摩詰」

【(無垢稱大士久成正覺示化娑
婆深達有病之源妙徹無生之理寶思維經云過去久遠成佛名金粟如來今助佛化緣)。】

「　方丈一張床」

【(方丈者表二空真理借床為喻應用多方一室之中萬法
周備淨名經云畢盡空為舍四禪為床座)。】
「　相知來問疾」

【(悲生現疾慈利
群佛菩薩聲聞影響發問淨名經云機告湏菩提汝行詣維摩詰問疾)。】

「　信悟傳衣鉢」

【(信初發心也悟後克果也法華經云若人信歸佛如來不
欺誑傳衣鉢者寶琳傳云西天東震古聖傳衣迦業為初至于達磨來入梁代傳可可傳
璨璨傳信信傳忍忍傳能凡二十八祖)。】
「　通流法相詮」

【(攝論云從清淨
法界流出十二分教真俗義理名之法相徧滿十方名通流也)。】
「　因心持戒故」

【(淨名經云以淨戒攝毀禁戒有三種一攝律儀二攝善法三饒益有情此三是萬善
本故)。】
「　妙理得如然」

【(妙理則真如也證會之時寂然解脫般若經云如如
不動)。】

「　智攝眾生苦」

【(苦有三種一苦苦二壞苦三行苦智有兩般一凡智二聖
智今論聖智能攝眾生苦淨名經云以智慧攝愚癡)。】
「　悟依般若傳」

【(般若
梵音華言淨慧㽵嚴論云以能證擇諸法故傳悟自他靡不通曉)。】
「　佛言施法信」

【(心淨名信通真之本也實際稱法大乘之源故佛言施設誠諦不虗法華
經云佛所出言未曾虗妄)。】
「　利樂且隨緣」

【(從真起化欲開利樂之門現相
修行固作隨緣之肈示報化體隨大小機華嚴經云為利樂放他示現種種事)。】

「　我問如來說」

【(菩薩利他固申唘請佛應上根為說大法能断經云如來
為發大乘者說)。】
「　海中智寶詮」

【(華嚴經云佛法性海以智寶詮量智名寶
者能通妙理出生死故)。】
「　隨冝持淨戒」

【(戒善息緣唯克人天之果觀無
住本能為入聖之基大品經云尸羅但生善趣般若能出世間)。】
「　周智法相宣」

【(鍊智通真廓然解了周徧塵別一味澄寂古佛既如今佛亦尓法華經云如三世諸
佛說法之儀式我今亦如是說無分別法)。】

「　天降魔徒眾」

【(魔障礙義障礙善事故華嚴經云欲界第六他化自在天
主名曰魔王凡領軍徒八萬餘垓)。】
「　神通不可匹」

【(維摩經云現作魔王
者皆是住不可思議解脫菩薩所以神通不可匹類)。】
「　世尊一見時」

【(本行
經云釋迦始登正覺山坐金剛座初與魔王捔力故)。】
「　懺悔無蹤跡」

【(本行
經云菩薩入雷吼三昧大地為之震動眾魔歸心發露懺悔群邪蹤跡自茲永彌華嚴經
云以五濁惡世樂相征伐菩薩示現降魔)。】

「　真見何為是」

【(真見勝智巳度生滅然比妙理未得寂靜瑜伽論云以彼
見非真情拘生滅故)。】
「　聖法極無邊」

【(唯識論云具無邊際真常功德居十
地而猶迷寔二乘之叵測量極䂓矩之外妙出思議之表此大法身名為聖法)。】
「　經通無上義」

【(經能通義義可眀真滅迷妄心達無上理法華經云自證無上道大
眾平等法)。】
「　色相澷虗傳」

【(根塵質礙皆為不實色空泯滅方可傳真法界
茫茫誰人傳示能断經云凡所有相皆是虗妄)。】

「　慧眼觀無極」

【(十住断結經云如來眼通過無量無邊無􂗆世界名慧眼
觀無極矚物周徧)。】
「　眾生供養緣」

【(瑜伽論云行供養時以無分別住無
相心眾生以有相無相為緣後感世出世間果各有異)。】
「　聲香味觸法」


【(此名五塵耳知聲鼻嗅香舌了味身覺觸意緣法般若經云不應住聲香味觸法布施)。】

「　布施廣周旋」

【(菩提心經布施有五益一人親近二人樂見三人宗信四
好名聞五作後世因近感人天遠招佛果)。】

「　說經十二部」

【(瑜伽論云一契經二伽陁三本事四本生五未曾有六因
緣七譬喻八秖夜九論議十自說十一方廣十二授記名十二部)。】
「　一法智周圓」

【(真理圓證不假筌􂎶因言了意得意王言華嚴經云智身所通達離彼文
字相)。】
「　功行三千界」

【(法華經云我觀三千大千世界乃至無有芥子許非
是菩薩捨身命處重法輕命苦巳利他矣)。】
「　無心是福田」

【(觀三輪體空修
財法二施般若經無相福如十方虗空不可思量能招佛果是真福田捨著相故)。】

「　精靈及四眾」

【(靈性寬愽徧及四眾般若經云精純淨妙徧一切法)。】
「　妄
悟疑真實」

【(理本無生湛然凝寂要以神會非以事求分別浪生執情雲起
乖背真本枉致功勞般若經云譬如虗空花愚人取為實)。】
「　意馬善調伏」


【(覿體全真不施意馬非能調伏自致混融維摩經云常省巳過不譏他犯)。】
「　經言不可述」

【(華嚴經言佛身不思議法界悉充滿此但智證理事𡨋合言詮不迨故)。】

「　理證因多劫」

【(涅槃經云四依菩薩供養二十六恒河沙佛始解全涅槃
十六分義經三大刧方證理故)。】
「　貪生斷福緣」

【(般若論云果報斯不著防
求於異事果報不著是佛果因求於異事是生死業貪此主死断菩提福)。】
「　障同魔境界」

【(華嚴經云一煩惱魔二蘊魔三死魔四天魔此等能為障礙故)。】
「　言義不知詮」

【(不達義意非言所詮般若無知玄機幽默大品經云諸法依義
不依語)。】

「　大義無通變」

【(一真法界清淨純一無有改變妙義混然維摩經云法無
好醜法無增减)。】
「　文乖自倒顛」

【(真常無說有說乖真既順俗言不符妙有
大智度論云無常見有常是名為顛倒)。】
「　非心求出離」

【(求離眾苦要在
無心心起妄緣却增生滅維摩經云菩提不可以心得以無心而得)。】
「　法渡愛河舡」

【(瑜伽論云貪愛如河沒溺有情故以妙智如舡運載自他渡貪愛河至佛
果岸)。】

「　求救眾生苦」

【(大士興心務救他苦華嚴經云安慰眾生入佛法海)。】
「　無心即是緣」

【(離執着心名曰無心盡依此門而致解脫大品經云菩薩以無
緣慈說於妙法不見我說不見彼聽觀自同他濟他如巳)。】
「　但隨福與業」


【(蓄積善根名福崇修因行名業但能廻向真如隨此定當成佛華嚴經云譬如大力王率
土咸戴仰福業亦如是菩薩所依頼)。】
「　還離向人天」

【(還歸法性離生滅心
處輪廻煩惱不霑向人天善施利樂華嚴經云如是離染著身世皆清淨)。】

「　嚴潔非常淨」

【(顯真如界妙湛清淨煩惱不染皎潔非常涅槃經云譬如
塵霧不能染空)。】
「　精修皆自得」

【(法華經云我常勤精進是故我巳得成阿
耨多羅三藐三菩提自修因而克果故)。】
「　目前施有益」

【(滅心境相觀內
外空一言無滯萬累何依大品經云凡夫聞佛法證現前勝益)。】
「　證道暗中出」

【(迷悟相叅煩惱纏覆無相智起明暗交遊勝鬘經云出纏大法身癡暗皆永滅)。】

「　解與行相違」

【(解即真性如如不動行則智心從因緣有性相兩別喧寂
二殊佛地論云真俗兩智行相㸦違)。】
「　難眀是與非」

【(真理無是名言断故
俗智無非順大道故因聖難明獨佛能了法華經云唯有如來如實見之明了無礙)。】
「　莫矜誇巧拙」

【(真智寂靜妙理凝然體離言說好醜都亡大品經云一切智地
非有非無湛然清淨而亡好醜)。】
「　聖法許相依」

【(真俗二諦法尓相依仁王
經云二諦恒不即解心見無二求二不可得)。】

「　證取波羅蜜」

【(梵語波羅蜜宋云到彼岸瑜伽論云即以生死為此岸法
身為彼岸煩惱為中流妙智為舡筏而能渡之名為證取)。】
「　言名号羼提」

【(梵語羼提宋言忍辱法華經云忍辱心决定端正有威德由斯忍辱而得出世)。】
「　還同甘露味」

【(法華經云為大眾說甘露淨法佛說解脫真同甘露能消熱惱
故)。】
「　法要自東西」

【(萬行圓時一真澄寂法無南北人有東西一切體空
離名離相華嚴經云不著報不著身觀法性如虛空東西無礙)。】

「　志遂千生劫」

【(意合大乘動經千劫法華經云百千萬億世世巳曾從佛
受化如此人等必能恭信)。】
「　人天不阻違」

【(法性平等稟識皆同妙智證時
决無違阻智度論云識如人天由善業所招)。】
「　存求無異見」

【(㽞心趣聖
要辯正邪異見若生永迷真際華嚴經云菩薩修行離諸異見滅二相心)。】
「　報應夢如歸」

【(世間報應蹔有還無生滅昇沉寔如夢幻若能悟彼觸目歸真大品
經云菩薩聞受當果而猶夢等)。】

「　教本如來說」

【(瑜伽論云佛從成道終至涅槃說法時會三百五十度法
華經云如三世諸佛說法之儀式我今亦如是)。】
「　祛疑彼是實」

【(祛者除也
疑謂猶豫法華經云菩薩聞是法疑網皆巳除迷情若遣實理自眀矣)。】
「　執迷皆妄想」

【(執乃封著迷謂心感佛談秘藏徧計元空群生無智妄執有實般若
經云執有諸相是為妄相)。】
「　煩惱悟心佛」

【(漂溺有情名為煩惱悟此空性
同曉無涯護國經云眾生未成佛菩提為煩惱眾生成佛時煩惱為菩提)。】

「　果若隨心起」

【(華嚴經云菩提果以心為本心若清淨則能圓滿)。】
「　真修五欲非」

【(色聲香味觸於此五欲不能徧知華嚴經云觀察諸法自性無
有如其生滅但是假名真妄相較五欲誠非)。】
「　斷疑三障外」

【(佛地論云
一煩惱二所發業三所招果名曰三障淨慧生時直入一真之理毗盧果滿永超三障之
外)。】
「　調伏法相依」

【(制禦妄情能入真諦智能滅相相寂智亡般若經云
决擇調伏法依彼真空生)。】

「　有亦隨緣果」

【(有我所執轉增顛倒無我寂念疑惑不生般若經云布施
得富貴持戒得生天報自執因名隨緣果)。】
「　無緣覺不知」

【(理寂思慮真覺
湛然智起妄沉妙緣非著華嚴經云有見即為垢遠離於諸覺如是乃見佛)。】
「　真源若不動」

【(解空之心成佛本故巍巍不勤湛湛真源華嚴經云內心寂靜
外心不動故)。】
「　取捨更何疑」

【(泯著相心𢍆清淨理不取不捨事又何疑
華嚴經云法性本空寂無捨亦無取性空即是佛於此勿生疑)。】

「　義能依戒律」

【(戒有二種一性二遮依執相義唯感人天即色觀空方到
佛果涅槃經云持戒無量為初學故)。】
「　法上理無私」

【(依真理故此理平等
離自他相盡法無私華嚴經云知法界無依無住平等無二極於一切)。】
「　真諦
門中事」

【(真諦即勝義諦清淨法身在其中攝仁王經云法性本無性勝義諦
空如)。】
「　除貪妄想離」

【(唯識論云於有有具染著名貪是諸惑本貪若除殄
妄想自離法華經云若滅貪欲無所依止)。】

「　至德爍閻浮」

【(起世經說湏彌山下有金晈𡙸餘輝名閻浮提金洲從彼
一贍部四邊都七千由旬至人聖德照灼徧故)。】
「　四天轉佛日」

【(四天准對
法論一贍部州二勝身州三拘盧州四牛貨
州居湏彌山四面佛法化利如日照臨華嚴
經云慧光恒普照世暗悉除滅)。】
「　解空六趣停」

【(仁王經云世諦幻法無名
無義亦無體相若善曉悟六趣永息生死不染)。】
「　法相真皆實」

【(法相幽玄
極無邊際妙智清淨證悟實理般若經云觀法性空為真實處)。】
御製秘藏詮卷第十六

丙午歲高麗國大藏都監奉
𠡠雕造

御製秘藏詮卷第十七　　　　　　駕

「　法心不可得」

【(理事雙泯真妄㸦融咸絕自他俱非思議金剛三昧經云
諸法皆如幻如幻不可得)。】
「　供養禮彌陁」

【(情想既息觸目皆真覺性現前
運用寂滅華嚴經云佛身充滿於法界)。】
「　大震慈音遠」

【(心通法界
色泯聲消一震慈音響徹遐邇華嚴經云如來一妙音周聞十方界)。】
「　無遮了義歌」

【(於法無礙平等一如不供彌陁自圓了義大方廣經云無遮大慈開秘密
藏了義法門)。】

「　旨傳千手眼」

【(妙旨親傳如如法印非千眼而示現乃萬法以圓成楞嚴
經云乃至一千母陁羅臂法華經云慈眼視眾生)。】
「　妙應薩婆訶」

【(大悲
聖智朗鑒娑訶以妙應機無畏接物法華經云是故此娑婆世界皆号之為施無畏者)。】

「　梵王同帝釋」

【(梵王帝釋值佛親傳忉利淨宮共明無相淨名經云若在
梵釋梵釋中尊)。】
「　修行曩劫多」

【(曠大刧來不昧宗旨一證妙覺永無
失期華嚴經云於無量劫而修成)。】

「　玄門絕異見」

【(玄默之門非取非捨一心起念異見差殊淨名經云實見
者尚不見實何况非實)。】
「　降伏大邪魔」

【(泯諸異見能伏群魔唯我法王
咸令得悟楞嚴經云降伏諸魔制諸外道)。】
「　彼岸無為相」

【(相寂無為法超
彼岸魔境下現覺道光明圓覺經云便登解脫清淨法殿)。】
「　貪心溺愛河」


【(貪即躭染為性心乃緣慮得名不悟真機如何寂照法華經云貪著世樂無有慧心)。】

「　幽深無遠近」

【(法界玄遠幽邃冲深一念無心真源坦蕩實無遠近至道
本然華嚴經云非近非遠是解脫道)。】
「　禪定好相過」

【(禪郍𢍆理靜慮忘緣
三昧歸真任運常寂華嚴經云信心生一念六度盡相過)。】
「　迷途如夢想」


【(四大體空五蔭相假喻之幻夢了無所有佛頂經云寤即想心寐為諸夢)。】
「　善緣業力多」

【(十善之因有為之業若無真智何了幻緣圓覺經云猒愛業道捨惡
樂善)。】

「　大士居兜率」

【(華嚴經云護明菩薩居兜率陁天即欲界第四天也欲化
閻浮示居覩史)。】
「　千生積德多」

【(巳歷三僧祇刧備積六度行門功德圓成
將隣佛位法華經云積功累德成菩薩道)。】
「　慈悲無繫縛」

【(無緣慈悲
何所繫縛不住三界不著真如維摩經云以大慈悲不住無為)。】
「　善惡事消魔」

【(善惡相濟俱属妄緣不作不求與道玄契楞嚴經云覺悟無惑則彼魔事無奈汝何)。】

「　信心不可得」

【(無信不立有信亦空信無不通心自清淨金剛經云信心清淨
即生實相)。】
「　無執語云何」

【(教立語言盖為妄執若無情執云何設言寶藏論云
聖人應機設教對執不同究極理中都無名字)。】
「　㸦起修行願」

【(不修不證
不證不修若真修行則無所願圓覺經云本無修習亦無證者)。】
「　施恩智慧訶」

【(平等實際本無施慧之言纔起妄心不達二輪空相大般若經云五度如盲智慧如目)。】

「　智見休名利」

【(冥心契理非智觀空達事忘緣自休名利法華經云是人
不復貪著世樂)。】
「　無心㝡福多」

【(出離虛妄莫越無心善惡都莫思量法界
自然顯現不求福報與實性等寶藏論云無心無意不可以一切度量)。】
「　六塵魔所使」

【(妄緣若泯實際朗然六塵忽生為魔得使佛頂經云無非前塵分別
留礙)。】
「　豈得悟真麼」

【(非真非妄自悟圓通執真亦魔塵勞不息華嚴經云
彼由顛倒慧云何知正道)。】

「　我見凡諸性」

【(於彼五蘊執為自在而起割斷諸性乃五趣性類皆属輪
廻圓覺經云發揮無明顯出五性)。】
「　其如妄想多」

【(妄生三界想起万端
虛假不真心識撩亂楞嚴經云八萬四千虛妄亂想)。】
「　眾生有佛種」

【(涅槃
經云一切眾生皆有佛性凡有心者定當作佛性即種也)。】
「　悟不隔恒河」


【(於法無障觸事皆真悟在剎郍惟心是佛非心非佛非佛非心不隔絲毫豁然明矣華嚴
經云初發心時便得菩提)。】

「　疑慮頓忘時」

【(疑慮者迷昧諦理頓忘乃豁了自心真妄俱泯即是時也
楞嚴經云疑惑銷除心悟實相)。】
「　俄然達聖理」

【(聖理謂諸聖所證悟之理
六情昏閇霍尓攀緣一念袪除俄然通達佛頂經云我頓發心得大通達)。】
「　不看波底妄」

【(有為虛妄喻波底月也但看波底月妄自知蘊界非真淨名經云如
智者見水中月)。】
「　濁愛流清水」

【(貪愛煩惱能渾濁於心妙理真源喻澄清
之水清濁雖異真妄寧殊寶藏論云沙水渾流上清下稠)。】

「　真本無虛妄」

【(冥通三際洞徹十方唯有自性圓常本無徧計幻妄
楞嚴經云云何是中更容他物)。】
「　心邪即自魔」

【(一念迷真覺勞相現心緣
塵妄背正歸邪內染執情自生煩擾非由他起即是自魔寶藏論云內起風塵故為魔境)。】

「　真成求始見」

【(一真現前更無所見無心求法始合覺源楞嚴經云汝今
欲研無上菩提真發明性)。】
「　境界契摩訶」

【(起信論云摩訶衍有二一者法
二者義法即法界義乃義境儻若契入即是大乘)。】

「　慧常無畏法」

【(慧合真源法無所畏隨機應用靡所不圓金剛頌云資生
無畏法)。】
「　三事理難過」

【(若起三檀之行湏知三輪體空不著之理難以
過越圓覺經云三事圓證故)。】
「　諸天咸信重」

【(不起自他之相便成超渡
之緣無得之心人天信重法華經云天人所供養)。】
「　凡聖豈偏頗」

【(六道
凡夫三乘聖眾愚智雖分高下佛性豈有偏頗圓覺經云凡夫及諸佛同為空花相)。】

「　說盡無遮聖」

【(上透有頂下徹無垠中非所止旁絕邊涯匪𢩁聖凡不拘
情界說盡斯理名曰聖人楞嚴經云慈音無遮善開微細)。】
「　何如禮釋迦」


【(法華經云南無釋迦牟尼佛盖歸命之詞也見佛可禮亦是邪見安心實相方名真禮文
殊云頂禮無所觀)。】
「　纖塵皆是障」

【(佛法真旨貴於無得纖塵見起障礙
是生圓覺經云有照有覺俱名障礙)。】
「　大利是僧伽」

【(梵語僧伽華言眾也
若歸心僧寶凡聖等觀是獲大利華嚴經云當知如是人始獲廣大利)。】

「　理事古今定」

【(理即真理事乃妄相融通無二今古常然智度論云有佛
無佛性相常住)。】
「　無勞發歎嗟」

【(眾生本是法身迷妄遂成含識自巳不認
非性相違法華經云嗚呼深自責云何而自欺)。】
「　眾生如不悟」

【(總指五蘊
假者六道情識曰眾生不知妄法本空真性本淨圓覺經云若諸眾生未得悟者)。】
「　六識盡迷虵」

【(六識即苐六意識迷實性而起依他執有為而生徧計亦猶繩
依麻有迷繩謂虵楞伽經云如愚不了繩妄執以為虵)。】

「　詮經不達義」

【(不能以聖教為眀鑑照燭自心不能以自心為智燈照經
幽旨佛頂經云汝雖強記但益多聞)。】
「　覿靣見心邪」

【(悟理忘詮當念而巳
階聖智看月認指覿面而便見邪心楞嚴經云心觸客邪含受魑魅)。】
「　電轉心中悟」

【(悟惟一念猶乎電轉佛非外得故曰心中華嚴經云性空即是佛不可得思量)。】

「　芝蘭荊𣗥花」

【(知妄本真荊𣗥作旃檀之樹迷理逐相芝蘭發蒺䔧
之花涅槃經云猶如伊蘭花出於旃檀香)。】

「　求善不求惡」

【(善謂順益惡乃違損於此二境心起馳求瑜伽論云於未
得善求現在前於未生惡求不復生)。】
「　無勞自見誇」

【(無心絕相方是
真求希善斷惡如何自騁楞嚴經云見人即誇我𢢔無比)。】
「　眾生人定相」


【(圓覺經云心存少悟皆名人相存有所了名眾生相心跡若在故云定矣)。】
「　旱地種蓮華」

【(妄纏真性如池水不產施蓮華煩惱即真猶陸地能生於萏蓞維摩經云
火中生蓮華是可謂希有)。】

「　解種無邊福」

【(一切佛法善巧修植即解種也百福咸備妙稱法界乃無
邊也楞嚴經云是福云何更有邊際)。】
「　因萌長善芽」

【(六度之因根既
發萌万善之芽果得增長華嚴經云增長一切善根芽)。】
「　智生皆不滅」


【(智謂三根本八後得證法性體住常樂鄉永𢍆無生故皆不滅金剛頌云智入圓成理身
同法性常)。】
「　佛眼看天華」

【(法華經云尒時諸梵天王各以衣裓盛眾天華
供養佛菩提樹世尊以青蓮華眼而瞻看之寶積經云諦視菩提樹瞻觀供養畢)。】

「　志未成圓相」

【(心志攀緣境界取著色聲既有情生未成圓相圓覺經云
未能顯住菩薩境界)。】
「　迢遙直道斜」

【(理本綿邈道實迢遙認巳為物即成
於斜楞嚴經云無同異中熾然成異)。】
「　若能眀取捨」

【(若明妄本自真生无
是佛無取無捨何自何他天真朗然觸途皆妙圓覺經云不與法縛不求法脫)。】
「　定入法王家」

【(離識通真高步永拋於燬宅無心體極一念定入於佛家華嚴經云生如
來家隨諸佛住)。】

「　悟覺亦非難」

【(知幻即離不作方便離幻即覺亦無漸次如斯覺悟是亦
非難華嚴論云頓見佛性便成正覺)。】
「　心通遇法喜」

【(了心無心得無所得
淨名則法喜為食法華說心通作佛方便品云心巳得通遠其次當作佛)。】
「　遵依曩劫同」

【(遵依理性曩劫皆同十方如來一門超證楞嚴經云此是微塵佛一
路涅槃門)。】
「　凡聖歸真理」

【(順心成聖背性成凡迷悟體空皆歸真理圓覺
經云菩薩外道所成就法皆是菩提)。】

「　果報還須受」

【(善惡業因既造好醜果報須還似影隨形如谷荅響維摩
經云善惡之業亦不忘)。】
「　如何理不差」

【(諦了一心種現之業永息未離
三界善惡之理不差華嚴經云無有雜亂亦無差別)。】
「　乖疑何即是」

【(乖疑
實性忻名相以還迷堅認真空失圓成而何是楞嚴經云迷不自識謂言登聖)。】
「　看取
井中蛙」

【(滯跡求詮不知法界之寥廓匿因計果焉測性每之深看取井蛙
豈窮海量寶藏論云𡖉居者不知宇宙之通泰形處者不知虛空之廣大)。】

「　因詰諸魔伏」

【(寶積經云時有外道問佛不問有不問無佛即默然外道
讚言世尊慈悲開我迷雲令我得入因詰難佛諸魔自伏)。】
「　真空定不邪」


【(圓覺經云當知實相圓無際故斯盖唯有周徧真空不容纖毫邪妄無偏平正即定不邪)。】

「　眾生能作悟」

【(無聖言定量乏知識發明不以古教印可見知乃是眾生
能自作悟圓覺經云若復有人於自本心作種種有)。】
「　道路有相差」

【(寶所
之道路無別三乘之馳趣有差楞嚴經云從是天中有二歧路)。】

「　法祖初興日」

【(法者軏抙祖即宗本佛說諸法名為法祖初興日者初出
世時法華經云諸佛興出世)。】
「　祇園會上時」

【(本是祇陁大子園給孤買
之建寺佛於此園頻會人天說般若經等今指彼時般若經云在祇樹給孤獨園)。】
「　義通無障礙」

【(義謂所詮經中道理唯識論云獲智說法具四七辯一音演法
理無障礙)。】
「　甚事更無疑」

【(經中所說甚深之事依教悟解更無所疑法華
經云我今無損疑悔親於佛前聞授記等)。】

「　義顯難名狀」

【(見道菩薩緣二空理體偏一坦露而不形難可名狀唯識
論云理絕言慮故)。】
「　經文理不差」

【(經者唯識論說聲名句文四法為體
妙觀察智後智中說理定不差法華經云如斯之事如來眀見無有錯謬)。】
「　較量人業力」

【(瑜伽論云聞謂比量於此心中依佛言教比度人之善惡業力定矣)。】
「　佛手亦難遮」

【(眾生業緣自作自受色空明闇猶障妄途佛之妙慧亦不能遠
庇業力故法華經云增上慢人退亦佳矣)。】

「　旨實開方便」

【(旨實即理也教名方便法華經云此經開方便門示真實
相)。】
「　如來真大師」

【(如來以六通道滿萬德圓成号三界師為四生父牢
籠苦趣接引群迷令彼有情咸躋覺路仁王經云唯佛一人能盡源)。】
「　攝心三昧裏」

【(唯佛聖智洞達無邊等妙二覺非可度量攝心於三昧之中行道放過現未來
之際法華經云入於無量義處三昧身心不動)。】
「　悟解性相知」

【(唯識論說
第六識緣聲教時悟解性相熏成種子在第八自證分中)。】

「　玄中知大聖」

【(玄理也大聖即佛聖者證也心與境冥名聖體同法界名
大法華經云諸佛大聖主)。】
「　般若智心持」

【(般若即四智也心即如來第八
大圓照智相應淨識名無漏心唯識論云持四智種常起現行恒照法身盡未來際)。】
「　斷障無眀息」

【(斷除也息止也二障既除無明自止惟識論云申断續生煩惱
障故證大涅槃無明止息)。】
「　三乘理理虧」

【(虧鮮缺義理謂真如三乘證有
淺深故云理理虧唯識論云佛證滿清淨菩薩證分清淨故云虧也)。】

「　幽顯諸天證」

【(法身無相報身有形妙理圓通諸天共證法華經說佛是
天中天證此理故)。】
「　誰人得暫時」

【(唯識論說證解真性凝然常住
誰人證得暫時即休不同有為四相遷動)。】
「　非心行利樂」

【(佛三大刼運二
利心每發大願度諸有情法華經云普欲令眾生亦同得此道非心不行利益獲聖果者)。】

「　作念勿參差」

【(參差者妄念心生即無量壽經云汝等勿作是念誡此心也)。】

「　詔譯五天梵」

【(譯傳也五印度境名為五天彼土言音同梵天語佛生彼
中經名梵語楞嚴經云梵聲歌詠自然敷奏)。】
「　經文布徧時」

【(經文即所
譯教也自受用身起千箇百億化佛同時說法聲勢相接法華經云雷聲遠處今說五天
梵語傳徧東土時)。】
「　眾生承利益」

【(眾生或云有情承奉也聞法得果名
利益法華經云若有聞法者無一不成佛)。】
「　三界大師慈」

【(欲色無色佛緫
為師慈悲心中說諸教法法華經云為是眾生故而起大悲心)。】

「　知法闇中眀」

【(聖人知法興物和而不同體自明白而常守則唯識論云
雖有客染而本性淨名闇中明故)。】
「　常行方便理」

【(由此諸佛悲生導物
方便常行法華經云方便說諸法皆令入佛道)。】
「　無窮煩惱障」

【(大乘
經說煩惱有一百二十八展轉即有無窮唯識論說煩雜淨性惱亂有情不出三界煩惱
即障)。】
「　魔善冤家鬼」

【(善者三世益物之行也法華經說煩惱即四魔
之一數冤家與鬼並喻𢙣見俱能損壞善法者也)。】

「　信極恒沙劫」

【(信即心淨極者無過起上品信經恒沙刧能入大果菩提
境界法華䟽云信為入法之初基)。】
「　然燈繼續時」

【(金剛般若經云是故
然燈佛與我授記燈相續而破闇佛繼跡而導眀是故然燈如來授記釋迦化主)。】
「　人天無福望」

【(假使七寶布施直須三事體空不希福於人天聖說方成度福
般若經云無住相布施)。】
「　即此是菩提」

【(菩提非色豈視聽而可求至理
亡言在無心而必會維摩經云離是菩提離妄想故)。】

「　智繞檀郍境」

【(檀郍此云能施謂以財法無畏三種施諸有情唯識論云
無貪心俱能施一切等)。】
「　因眀起大悲」

【(若在因中受他施時起大悲心
願彼得福當獲聖果生知足意華手經云受者能縮手嚴勝復過彼)。】
「　心邪空妄想」

【(非理作意心生邪偽既不依法妄想隨生唯識論云不正心生虛妄徧計)。】

「　聖道信何疑」

【(聖道謂正智此智能與善信同起唯識論云正智信俱必
無疑也)。】

「　我聞增減力」

【(瑜伽頌云八萬四千為㝡上乃後百年減一歲至十歲時
減劫終從此子年倍父增還登八萬四千歲一增一減為一劫)。】
「　唯佛大慈悲」

【(唯佛慈悲普徧法界拔苦與樂對法云異悲由八因)。】
「　論釋皆如是」


【(論即是教解釋一切增減皆如是同對法䟽云言雖有殊理無異喈)。】
「　修行人不知」

【(諸佛三刧歷無窮增減修行成佛非人能知法華經云我於無量阿僧祇劫修
集是難得阿耨多羅三藐三菩提)。】

「　真金妙色相」

【(佛身如真金色為表世出世間真堪重故有三十二相八
十種好法華經云身色如金山端嚴甚微妙)。】
「　信重法王師」

【(淨信相續
乃至成佛於法自在訓匠群生名曰法王法華經云我為法王於法自在亦云天人師)。】

「　理性本無礙」

【(理非心色無礙義成仁王經云無為空也)。】
「　非人強說之」

【(真理不可以名言強說可及唯根本智內自𡨋合唯識䟽云湛名相於常寂之津)。】

「　慧黠人堪比」

【(智慧大人即菩薩也二乘不能寧堪相比維摩經云我觀
小乘智慧微淺猶如盲人不能分別等)。】
「　非言勿強知」

【(般若無知無所
不知非假言說而違法則維摩經云依於法不依人)。】
「　真誠無相種」

【(因滿
三祇果圓萬德證真實理無相無為唯識論云具無邊際真常功德)。】
「　證見天人師」

【(證見即本後二智天即欲色諸天人即贍部等四洲佛常教之令發道意法華
經云天人之大師度脫無量眾)。】

「　說境皆微妙」

【(法華經云如來隨冝所說甚深微妙難解難入)。】
「　一宗萬法持」

【(世出世法皆依持故更無有上涅槃經云若有一法過涅槃者我即
說為如幻如化)。】
「　迷途真隱顯」

【(心迷此理佛性覆藏若自通明真如即顯
法華䟽云水清即月影便顯水濁即月影便沉隨器不同由來有別)。】
「　善惡不相離」

【(善若生而惡息因若起時果從如影隨形不相離也唯識論云如秤兩頭
仾昂時等)。】

「　理妙迷中出」

【(妙理佛性也唯識論云謂諸如來真淨法界昔在因中若
蓮花之在水今居果位比朗月以維雲名迷中出)。】
「　達人定不疑」

【(達智
無壅也知法同源本來自淨不滯文理無執二邊名達人也四十二章經云如木在水隨
流而行不觸兩岸不為人取吾保此木决定入海矣)。】
「　縱橫知利益」

【(縱橫
任運合規矩義聖人所作必合利生益物之道法華經云利益一切而生三界火宅)。】
「　聞善但多為」

【(人之見善如作不及法華經說恒求善事何猒多為)。】

「　詮文何所措」

【(聖人知教乃窮其意維摩經云毗城居士荅義無言文殊
歎奇真入不二本同斯理何所措文)。】
「　誰是復誰非」

【(真淨法界相性平等
唯識論云若執依圓是有還同徧計是無既離有無是非俱遣)。】
「　隱顯分眀法」

【(見道真理名分眀法般若未生名隱慧燈初照名顯金剛頌云日謝樹無影燈來室
乃明)。】
「　心通入有微」

【(智照理時心境冥會唯識論云體會真如無分別相
證入玄微)。】

「　非心非是法」

【(外計五塵內無清淨不依正法名非是法沉淪五趣對法
論云非理作意始起無眀由此為因五趣長往)。】
「　法與心相似」

【(心境相對名相
似法欲了法性但了自心悟得自心即名解法唯識論云相隨見起心法相似)。】
「　悟即諸緣合」

【(悟則非緣執則緣合唯識論云見道本智具四緣生色法唯具二緣
起)。】
「　無求達妙理」

【(理中絕相不可断常心外無蹤又成虛妄唯自本性
自會真宗維摩經云非意所圖非度所測)。】

「　求二歸一法」

【(雖求二諦須歸一真仁王經頌云解心見無二求二不可
得)。】
「　此道甚玄微」

【(妄心觀月執有二輪實見既生方知一體真妄杳隔
故甚玄微唯識䟽云如第二月妄心見有對目難知)。】
「　實相當來意」

【(實即
真理相即報身離因妄情悟此知見唯識論說當來解脫道後實相現行獲得常色等)。】

「　心從般若依」

【(果中第八名無漏心般若即大圓照智依彼而住唯識論
云四智種子依於淨識從彼生起恒照法身)。】

「　解脫離煩惱」

【(解脫棄捨義妄拘塵境擾惱彌深淨息攀緣煩冤自止維
摩經云解脫是道塲能離捨故)。】
「　真心不可非」

【(一境淨慮眾聖共稱對法論云
真實心生對境不妄)。】
「　攝持如是法」

【(攝受也言如是者指前法也對法論
云如龍鎮池水恒不竭真心在懷證智必起故云如是法也)。】
「　利樂有玄機」

【(本智證真如函與盖後智利樂別有玄機法華䟽云隨機濟物之要冝逐便匠生之
巧用)。】

「　證真無礙理」

【(本智證真後智達事體融妙本萬法都寂至理冲虛故無
障礙維摩經說法無形相如虛空故)。】
「　出沒道心機」

【(出離三界入大火宅
慈悲道心三穢並救法華經云我雖於此所燒之門安隱得出而諸子等未免火宅)。】
「　何物行深理」

【(深理謂見道理物即情物菩薩以本智緣如名行深理對法云
智行深理無所分別)。】
「　修持沒是非」

【(修持者菩薩修行慈悲利物與他無
𥪰維摩經云常省巳過不訟彼短)。】

「　志遠情非近」

【(迷情若起佛性玄殊妄志既生真如杳隔四十二章經云
會者近耳迷者遠乎差之毫釐倐忽須臾)。】
「　發心兩自知」

【(私發真誠內冥
佛意行而不說名兩自知金剛經云若干種心如來悉知)。】
「　其中顛倒故」


【(涅槃經說二乘於佛法身中作無常无我无樂无淨起顛倒故)。】
「　因地欲何為」

【(除佛一人餘名因地未窮法界因欲何為維摩經云阿難我說汝於聲聞中為㝡多
聞非為菩薩)。】

「　思願不思議」

【(思求菩提願成正果一真法界不可思議法華經云佛道
叵思議)。】
「　未嘗一理虧」

【(佛事嚴持常行精進未嘗失理恒𢍆真心未曾
有經云未嘗暫捨求於佛道)。】
「　於緣無礙故」

【(我本無心緣從何有既無
所礙豈著於緣維摩經云不觀是菩提離諸緣故)。】
「　當逢不滅時」

【(雖滅
巳滅無生不生亦匪斷常理當斯顯唯識論云一得永得盡未來際)。】

「　因果何須問」

【(著相求真故分凡聖忘情悟道何問果因金剛頌云法性
非因果如理不從因)。】
「　從真即我師」

【(過現諸佛為我導師法法皆真心心
不異捨其堅執歸向真如華嚴經云性空即是佛不可得思議)。】
「　法心無所戀」


【(法本非法心亦非心達本還源知心了妄金剛頌云若悟非非法逍遙出六塵)。】
「　顛倒勿生疑」

【(迷心顛倒如其眼病妄見空花正智內明能了本性不生疑執金剛經云
心則狂亂狐疑不信)。】

「　義歸真諦信」

【(道理歸真諦信證達理事須啟真誠必開唯識論云
信者淨心為性是入法之基)。】
「　一理貫無知」

【(法若分別義出多途了彼
一源即無差謬言語道斷故曰無知天親論云悟者不知義)。】
「　泡幻皆諸妄」


【(淨名經云譬如幻師幻作人物等妄見觀之有多相狀楞嚴經云諸幻緣生故)。】
「　賢愚即是誰」

【(愚情執有賢者達無若離妄從真賢愚俱泯金剛經頌云若了依他
起無別有圓成)。】

「　法号因中佛」

【(法者指因中之徑路有利物之深功能詮覺行法即佛也
金剛經云一切諸佛皆從此經出)。】
「　功果不思議」

【(功謂功力克成佛之
妙用果謂果德顯至覺之圓明詮喻莫窮故云不思議)。】
「　四十九年事」

【(始從
成道乃至圓寂闡十二分真詮潤塵沙數含識悲心住世四十九年化利事多流通斯盛
法華經云坐於道塲始過四十餘年)。】
「　彼論亦無疑」

【(果滿因圓上求下度
同生信受决定無疑法華經云隨冝方便事無復諸疑惑)。】

「　攝受真心種」

【(百法嚴持一真獨耀如來攝受四智圓明瑜伽論云無漏
種子依本識中此一切佛法種子居四十心前名種性地)。】
「　善緣皆入耳」


【(諸佛為良緣善友聞教熏習資粮位內十信初心華嚴經云十信行人化利眾生超過二
乘作業功行)。】
「　人賢清淨樂」

【(賢劫濟會獲清淨樂冤魔障蔽為煩惱源
法華經云清淨安隱無諸魔事)。】
「　十地因中起」

【(十地修行因緣纏繞三乘得法
速證菩提華嚴經云直發大心便登佛道)。】

「　旨諭真如教」

【(旨趣淵玄真如湛默指見邊之曉諭假言教以詮真大品
經云無名相法以名相說)。】
「　非途道可思」

【(法性本靜絕慮忘言達無歸趣
無所思故圓覺經云本無菩提)。】
「　凡情不可得」

【(若起分別緣慮之情煩惱
執見成雜染性若悟真空實不可得維摩經云不可以智知不可以識識)。】
「　般若到無知」

【(般若以神鑒為體無知乃無所不知神無慮故智無知故般若經云
真般若者清淨如虛空無知無見無作無緣)。】

「　玄中不可度」

【(玄乃至理徧法界中不以有心而為悟解不以妄識而能
度量華嚴經云如如不動故眾生不可度)。】
「　得路達幽微」

【(法雖無言理須
證悟自得玄中之路便達幽微之源佛頂經云聖凡無二路)。】
「　當說無知見」

【(知乃根本智見即後得智以本望後俱為對待之心將見就知未出彼此之智圓覺
經云無知見故)。】
「　如何免是非」

【(知見俱泯方絕是非彼此若存如何證道
唯識論云若執依圓是有還同徧計是無)。】

「　幽隱難分別」

【(至理幽深真如湛隱邃超言象之外非由分別能知法華
經云甚深微妙法難見難可了)。】
「　言論郍是非」

【(真理體深言論不及既絕
詮辯何有是非華嚴經云諸法真實相不可以言說)。】
「　聖人知見孰」

【(聖旨
虛玄為無有上妄情既遣真見乃生金剛頌云自他分別遣高下執情除)。】
「　所以達幽微」

【(一念歸真萬緣齊致自今達昔窮幽洞微法華經云於無漏實相心巳得通達)。】

「　豈論人巧拙」

【(真空平坦絕彼順違豈可論量人心巧拙淨名經云本自
無瘡勿傷之也)。】
「　智昧亦何疑」

【(智慮尚忘心猶止息言詮不及昧亦何疑
維摩經云塵勞之儔為如來種)。】
「　有相迷諸念」

【(理事俱迷名為有相攀緣
塵境諸念是生金剛經云凡所有相皆是虛妄)。】
「　多聞少不知」

【(多聞博識
滯相違真得旨忘言心通至理楞嚴經云恨無始來一向多聞未全道力)。】

「　信滿人天界」

【(信根啔發萬行能成為三劫因滿人天界菩提之本四智
之源智度論云佛法大海信為能入)。】
「　六塵垢不知」

【(信心本淨六塵坌而
不知垢染境空八識緣而謂有法華經云諸子樂著嬉戲不覺不知)。】
「　果因菩薩證」

【(瑜伽論云果即三身因則十地分證真如果成滿覺)。】
「　乞取聖凡時」

【(聖則地上果中凡即地前劫外利生進善乃示果因泯相歸真不論凡聖
法華經云譬如貧窮人往至親友家)。】
御製秘藏詮卷第十七

丙午歲高麗國大藏都監奉
𠡠雕造

御製秘藏詮卷第十八　　　　　　駕

「　智仗法為喻」

【(智性難名眾生罕悟仗其法喻然可了知華嚴經云智身
無相猶如虛空)。】
「　法行智作師」

【(無漏之智與法為師𢍆真實源出世間道
法華經云求一切智自然智無師智)。】
「　無師無本法」

【(無師則不能自悟䡄
範有虧無法則全失依憑真常寧顯華嚴經云汝等勿復棄捨於此法門)。】
「　法智何人施」

【(法智名号對未悟以㩲施曉達真空彼此相而何有護法論云誰為誰說何法
何求)。】

「　我相俱如是」

【(我相立境悟達本空五蘊清淨都無所有圓覺經云無彼我人
相常依止智慧)。】
「　情通萬劫時」

【(情通實際萬劫剎那智了唯心猶如寶月
智度論云處夢謂多年覺乃湏臾湏雖經無量刧攝在一𠛴那)。】
「　本來無一物」

【(本來覺性無礙難思量等虛空體無一物華嚴經云普賢之身如虛空界)。】
「　煩惱妄心為」

【(不有煩惱即無眾生不有妄緣即無三界佛頂經云汝蹔舉心塵勞先起)。】

「　真是法中主」

【(唯佛與佛逍遙法中賔主都捐通達自在法華經云聖主
法之王安慰無量眾)。】
「　慈悲忍辱師」

【(慈悲利物拔苦與樂仁王經云三賢
十聖及諸如來皆修五忍法門以忍辱為師也)。】
「　三天留不住」

【(華嚴經云有妙
淨土寶花王座真成正覺純淨無漏出過三界)。】
「　芥子納湏彌」

【(湏彌無相
芥子本空大智了知方能廣納淨名經云以湏彌之高廣內芥子中是如來不思議力)。】

「　筏喻分眀說」

【(六度如筏到彼岸而方捨分明說喻得旨趣而忘言金剛
經云法尚應捨何況非法)。】
「　疑緣法海水」

【(法門寬廓似海彌深益潤眾生
與水無二悟者歸趣迷則生疑華嚴經云佛智法海難測量眾生疑惑不可入)。】
「　若行平等心」

【(平等心生見怨親而不異若行此道與諸佛之不殊㝡勝王經云於彼怨
親具平等慈)。】
「　寂滅貪嗔起」

【(寂滅無為貪嗔煩惱未泯執見染惑心起
都捐真妄入不二門金剛經頌云境無心亦滅無復起貪嗔)。】

「　慧大量深淺」

【(大乘妙慧證有淺深隨利鈍之根機設頓漸之教旨法華
經云為聲聞說四諦緣覺說十二緣生菩薩說六波羅蜜)。】
「　修行十二時」

【(十二
時中進修妙行三祇劫內誓趣菩提忘寐忘彼思求思證法華經云又見佛子未嘗睡眠
勤求佛道)。】
「　由來精進業」

【(精進長時由來勝業懷勇𨦣願至佛乘法華
經云佛告大眾我常精進是故巳得無上佛道)。】
「　佛與道心知」

【(堅修眾行
佛與了知勤苦無勞道心通鑒法華經云我知諸眾生行道不行道)。】

「　說智通三識」

【(智度論云說智及智處俱名為般若此之智處通彼三根
本智俱時第六第七第八三種識故)。】
「　初從盡有為」

【(有為者有漏色心也
真智初起盡彼有漏有為談所廢詮皆捨是心是色金剛經頌云色心齊一所以證菩
提)。】
「　貪癡無布施」

【(唯識論云貪者於有資具染著為性癡者於諸理事
迷暗為性由此煩惱所有財法俱不能惠施向彼勝道亦不起進修)。】
「　終日業相隨」

【(日用不知觸途成滯隨流愛種失大施門寶積經云業惑資生相續不斷)。】

「　理合同途事」

【(三乘道理合一同途事既無差昭然不異法華經云尚無二乘
何況有三)。】
「　人心等不齊」

【(迷悟有殊蓋人心之不等法源泯妄逐情相而
多端法華經云若干諸欲性)。】
「　一真無二見」

【(一體真如都無二見湛然凝潔
了本自空瑜伽論云謂此真如離能所取二見)。】
「　摸象自心迷」

【(涅槃經云
凡夫觀真理如盲人摸象二乘觀真理如嬰兒觀月菩薩觀真理如隔羅穀理元無二見
有差殊)。】

「　詮之不滿願」

【(真法離言尚非思議既出文詮之表逈超名相之端方便不開
豈滿本願淨名經云觀諸法虛妄本願未滿)。】
「　用意自多疑」

【(起心用意
疑慮自多真法本靜不假推度法華經云不求而自得)。】
「　欲礙因緣境」

【(空有
之法仗因託緣樂欲隱心障礙前境心無體寂妙理顯然淨名經云法不属因不在緣故)。】

「　凡容豈便知」

【(迷雲所障真智不現大土心空方能證悟法華經云凡夫淺識
聞不能受)。】

「　求善心先益」

【(一真心境萬法惣源五濁幽沉十善顯煥攝大乘論云發
心畢極二不別)。】
「　菩提論此時」

【(乘時利見證大菩提度一切生說無量法
法華經云如優曇鉢華時一現耳)。】
「　云何是等故」

【(願既無盡心亦無等
量廓太虛行同法界華嚴經云虛空界盡我願乃盡眾生界盡我願行乃終滿)。】
「　廻向法王師」

【(廻於福智向彼菩提了達真空於法自在既得菩提号無上導師法華經
云我所有福業盡迴向佛道)。】

「　解理通深義」

【(悟解真理義通甚深益自濟他成無上覺淨名經云深達
實相又瑜伽論云以彼天人解甚深義)。】
「　因根澹薄時」

【(善因廣種長智
慧深根塵慮皆空悟真心澹薄法華經云其心常憺怕未曾有散亂)。】
「　有眀又即暗」

【(全祛障染真理有明未潔塵蒙圓成即暗密嚴經云譬如晴空月體淨本無異
隨印淨濁池明暗故有別)。】
「　煥爀即生疑」

【(真心煥爀晃晃色塵眾生迷倒
不悟即自生疑法華經云無智疑惑即為永失)。】

「　證道非求是」

【(法華經云自證無上道大乘平等法證悟也煩惱蓋覆猶
如睡眠聖慧一超朗然覺悟乘機誕跡隨類化身體道冥心非求是理)。】
「　神樞豈可窺」

【(法華經云其智慧門難解難入神機妙用應化無窮非一切智人則
不能窺測)。】
「　觀身自不見」

【(智度論云菩薩觀內身於身不生覺觀無自他
相不見五蘊十八界)。】
「　真性略相知」

【(捨妄歸真圓融性相為忻始覺各說
相知楞嚴經云如來藏中性覺真空性空真覺)。】

「　志大心無慮」

【(意願深廣為志菩提涅槃稱大法華經云通達大智到於彼岸
二障永離二果現前心同大虛量周法界不動等覺建立諸法思慮不生𦊱㝵非有)。】
「　猶如涉海涯」

【(圓覺經云譬如大海不讓小流海以深大為體涯有含攝之功此喻
菩薩顯大志而攝小乘百川會流無不含納)。】
「　無窮深妙理」

【(中論云不有不
無者第一真諦也此深妙理演出無窮)。】
「　淺解不能知」

【(法華經云隨冝
說法意趣難解唯佛能知故名為深二乘不達乃曰淺解)。】

「　經業魔心伏」

【(經者如來法藏也有持誦力用證得淨心魔境伏制淨名經云
降伏魔怨制諸外道)。】
「　降歸一切理」

【(降謂攝持歸者宗義一切即一事以理融
一即一切理隨事顯淨名經云是名入一切諸佛法門)。】
「　勿生顛倒心」

【(勿者
無也菩薩則無眾生即有顛倒矣謂於無計有妄生執著我人眾生壽者圓覺經云認四
顛倒為實我體)。】
「　黑闇昬塵起」

【(識性不明是為黑闇狐疑少信多起妄塵淨名
經云眾生煩惱闇耳)。】

「　因果前生業」

【(因謂因緣果謂果報有善𢙣二業循環三世舉前足以明後流
形異類綿歷無時淨名經云因緣果報無違無諍)。】
「　灰心入定時」

【(形以智勞
心以形倦菩薩運化疲極猒境入微微心時熏成彼種至滅盡定法華經云又見諸菩薩
深入諸禪定)。】
「　較量不可盡」

【(華嚴經云一塵入正受塵三昧起如是之境非
漏識比量之能及)。】
「　達士不懷疑」

【(悟達上士盡妄窮源事無不涉理無不備
定慧雙明不生疑慮圓覺經云一念疑悔即不成就也)。】

「　因機能譬諭」

【(因初機器也舉譬諭以契根機明真性而接疑滯圓覺經云如
器中鐄聲出於外煩惱涅槃不相留㝵)。】
「　指示得玄機」

【(心外無法見法是心
譬諭巳聞指示而得法華經云說諸盡苦道示之以涅槃)。】
「　悟即明如日」


【(日行天道照物無虧諭不生不滅也智悟人心理應如是諭理雙顯一證圓明金剛
經頌云佛眼如千日照異體還同)。】
「　無輕水月非」

【(見與見緣二俱無體
清淨覺性本絕是非妙色真空光影分照淨名經云如夢如熖如水中月)。】

「　義不言虛妄」

【(虛妄相想本自攀緣內外融通始明真義心開意解無妄
可言法華經云諸佛如來言無虛妄)。】
「　真心免是非」

【(是非一體能辯正邪
真心無得何累彼我淨名經云菩薩如是生不淨佛土不與愚闇而共合)。】
「　恒河沙譬諭」

【(怛河西域無熱惱池出四大河此即一也金剛經云七寶持用布施滿恒河沙
數比量功德不如讀誦一句一偈有漏福不及無為法)。】
「　無慮復何思」


【(楞嚴經云達境唯心巳分別止不生既知萬法唯心便捨外塵相)。】

「　法是如來法」

【(如來所說甚深妙法不說常說法非所說人猶法顯法藉
人傳金剛經云一切法皆是佛法)。】
「　迷途四眾聞」

【(未究法語可曰迷途四眾
親聞作如是解智度論云三世諸佛法皆有四部來)。】
「　凡人皆信奉」

【(普會人天
信奉玄要流通是法便悟深心法華經云於佛所說法當生大信力也)。】
「　平地是慈雲」

【(煩惱蓋覆善種未萌悲智將圓慈雲普潤法華經云靉靆垂布如可承攬)。】

「　旨達悲意」

【(無上妙旨非色非心超事理門出言語道悟而淵默顯了真乘
淨名經云心淨巳度諸定禪)。】
「　昏衢轉法輪」

【(昏衢者諭無眀也三界茫
茫無非苦海四生擾擾莫若昬衢淨名經云三轉法輪於大千)。】
「　迷情皆自矒」

【(妄情流轉迷背覺心夢境昬沉不聞正法淨名經云是身如夢為妄所見)。】
「　豈可更鋪陳」

【(根塵迷執識浪漂流增上𢢔人閒法不信敷揚妙道豈可失時法華經云
止止不湏說我法妙難思也)。】

「　玄要少人解」

【(玄謂真理要謂實智窮源盡妄小智難知法華經云甚深微妙
法難見難可了)。】
「　幽深隱聖文」

【(聖義幽深含容法藏欲人開悟流布真詮
法華經云種種言辭而為眾生演說諸法)。】
「　業因生智寶」

【(業性浮沉斷續
差別轉識成智無漏現行淨名經云不入煩惱大海則不得一切智寶)。】
「　餘外自區分」

【(心心冥𢍆智果圓通妙體常明外無餘事法華經云佛當為除斷令盡無有餘)。】

「　幽濁渾如水」

【(有情煩惱障礙淨心迷悶所為如攪濁水唯識論云不信如泥
鰍能濁清水故)。】
「　渺瀰何以分」

【(障染纏綿流浪深廣諸業熾盛善惡何分淨名
經云是身如空聚陰界諸入所共合成)。】
「　五情離障礙」

【(眼耳鼻舌身謂
五情也內外妄塵執為見觸一心眀了萬法無依淨名經云遠塵離垢)。】
「　紅日麗西曛」

【(性本靈眀眀然超悟如雲開障紅日發輝淨名經云日光出時則無眾冥)。】

「　大約依玄說」

【(大約者揔相而言所有言音理體玄妙方便演說皆依佛智法
華經云於一佛乘分別說三)。】
「　迷途習更熏」

【(迷途未悟性習難無染淨
生時起善思惟熏修正慧圓覺經云末世眾生依於未覺幻力修習)。】
「　能眀疑網故」

【(迷心失道如墮網羅智照無疑便能出離法華經云菩薩聞是法疑網皆巳除)。】

「　妄想自然分」

【(妄想不實如陽熖空等塵勞暫息真性了然分也楞嚴經
云生滅二塵畢究無體)。】

「　正法無邪見」

【(三乘法名為正法正見起巳邪見不生瑜伽論云遠離於諸見
正見得涅槃)。】
「　黃金為地大」

【(菩薩起悲願力以無漏慧變地為金令諸
有情而得受用佛地論云為化大地為七寶等)。】
「　攪河酥與酪」

【(十地上聖
於飢饉世為眾生故起廣大心以定通力變酥酪以濟群生十地論云十地法以佛神力
故)。】
「　一物人難會」

【(無分別智內冥真境證無能所而無一物唯自證知餘人
難解六祖云本來無一物何處有塵埃)。】

「　信使勞還往」

【(信使緣起流轉斷常隨順六塵還往三界妄入勤苦不能
自知楞嚴經云汝當先覺不入輪廻)。】
「　無情息妄雲」

【(有緣是假無情即真
妄想浮雲不能障蔽楞嚴經云如來宣流大慈開我迷雲)。】
「　能知生滅趣」


【(佛為能知徧知一切𠛴那生滅亦可照明五趣非實悉見虛幻法華經云今世後世如實
知之我是一切知者)。】
「　了解悟經文」

【(了別義理悟解經文依聖法之聞思
修菩提之行業法華經云有智若聞則能信解)。】

「　智伇浮生事」

【(智能斷惑留惑潤生濟拔為緣謂辦事故浮塵溺浪生住
勞煩如人生涯未免苦樂法華經云佛說智慧故諸佛出於世)。】
「　徒言強見聞」

【(淨名經云法離見聞覺知見聞者謂色聲也若將色聲求菩提無有是處)。】
「　無人為決擇」

【(有情顛倒為執所迷不問眀師猶難決擇法華經云不從佛聞法常行不
善事)。】
「　特地意氛氳」

【(外緣諸境忘失本心意猒勞勤紛紜自悔法華經云
但自思惟心懷悔恨)。】

「　我論湏彌海」

【(我者親義親從佛聞必無他論大智度論云湏彌高八萬
四千由旬海即無量義諭法高而莫測大亦難量)。】
「　無心即是聞」

【(心所
知覺心也智證真理心所俱停離四句絕百非泯三際歸一體空性凝淨寂聽無言是聞
正法道行經云心亦不有亦不無)。】
「　不隨他種性」

【(一切種性妄現差殊
真相圓明不隨流轉法華經云種種性相義)。】
「　眀暗自然分」

【(妄心不起
本性湛然如海無波澄鑒萬象淨名經云眀無眀為二無眀實性即是眀)。】

「　真性與虛妄」

【(離虛妄而名真在輪廻而稱性窮其妄本即是真源顯掦
聖教論云真如作意謂巳見諦)。】
「　祖師一諭言」

【(祖者先也佛即師也一諭言者
簡無二語一印傳授更非別法金剛經云如來是不異語者)。】
「　法緣俱是實」

【(法謂正法緣謂緣起較量勝劣乃有淺深應用權真無非實相圓覺經云方便開示
令悟實相)。】
「　佛說向祇園」

【(佛說般若向此園中乃祇陁施樹給孤捨園從
樹得名故号祇園金剛經云佛在祇樹給孤獨園)。】

「　慧入無為性」

【(根隨煩惱緣相分之麤塵慧解任持入清淨之法性華嚴經云
永滅眾生癡暗心大慧入此深安住)。】
「　寂空閙不喧」

【(洞達空理不礙有邊
了色香味觸之因知音聲語言之相定功資助慧力精眀淨名經云以空聚想入於聚落)。】

「　妄心求不見」

【(真心無體妄念難求離見取之差殊則如理之周徧楞嚴經云
猶非真非真云何見所見)。】
「　悟了即無言」

【(言詮非旨為入聖之法門悟即
無心遊解脫之正道淨名經云解脫者無所言說)。】

「　說法非常解」

【(一音演說萬法該通性海圓澄非常見解淨名經云夫說
法者當如法說)。】
「　如何妙得門」

【(妙悟之說唯聖乃知頓入玄門神通罕測
法華經云開方便門示真實相)。】
「　塵襟多進退」

【(道果未熟妄念不停若了
玄機猶豫自息證道謌云但自懷中解垢衣誰能外相誇精進)。】
「　風動落花翻」

【(二果證智依覺樹以成熟萬行寄花動真風而消散智度論云覺觀風散心禪定能
除之)。】

「　理事云何故」

【(理者性也事謂一切法也事因理顯妙在一真不著有空亦非
中道法華經云唯此一事實餘二即非真)。】
「　冥心淨想存」

【(緣慮含攝觀智
都亡冥默真心了無所得淨名經云一心禪寂攝諸亂意)。】
「　能觀身自在」


【(四大空相五蘊妄塵法性本空故名自在花嚴經云若得十地十自在修行諸度勝解脫)。】

「　真實入玄門」

【(真即萬法之依處實謂一理如如性相冥合渾成無際入諸佛
玄寂門矣法華經云欲令眾生入佛知見道故)。】

「　詮經求大意」

【(詮評大旨唯是佛心達諸法因緣證常樂果報法華經云
唯以一大事因緣故出現於世)。】
「　無障作為難」

【(圓覺經云諸障若消滅佛
境便現前一切眾生結使纏縛不作佛見功德是即為難)。】
「　唯佛與佛性」


【(佛覺義性法也佛法二理号別體同諸佛自性唯佛共知楞嚴經云發性覺真空空性圓
明得也)。】
「　非緣不可干」

【(真如妙道體離言詮接物利生權乘方便楞嚴
經云本非因緣非自然性)。】

「　一發身心住」

【(身者五蘊和合義心者緣慮義能發信心上求佛果一證不疑
住於實際金剛經云應如是住降伏其心)。】
「　善根猶似水」

【(善根清淨無染
汙相如水潤下似法無窮智度論云如大清涼池無量眾生飲)。】
「　門庭堪可用」

【(修行門閇根性通利道芽增長於法善用法華經云以佛教門出三界苦)。】
「　上妙無差理」

【(佛佛因地皆此發心歷刧修行後證道果妙同此用於理無差仁王經云
一切法皆如也諸佛法僧亦如也)。】

「　求人心有妄」

【(心外求法即成虛妄了心即佛何假外求華嚴經云夫求法者
不著佛求)。】
「　安樂盡袪煩」

【(妄情既遣心則輕安與樂受俱煩惱袪矣唯識
論云由世道伏故煩惱不起)。】
「　外論隨緣法」

【(外論者後得智說法也緣
謂機緣其智隨順五性緣機而說法要智度論云隨順因緣一切善法)。】
「　根深大道言」

【(根者根本深即甚深一切諸法皆指實相唯道秘密非根本故法華經云演說
諸法是法皆為一佛乘故)。】

「　解說無為教」

【(敷揚善巧解說無為教謂能詮教也有為無為一百法中
名相雖分有無不別大品經云不可離有為而說無為)。】
「　心同隙影奔」


【(心狂馳逐妄指色塵隙影如流不自知覺如來接引令出迷津金剛經云現在心不可得)。】

「　真常留不住」

【(真常不住法性無邊實相湛然妙理常寂華嚴經云無去
無來亦無住)。】
「　三界大師尊」

【(三界者菩提證道之方滌虛妄念超色界
塵我佛當機開大知見父母恩重經云三界大師四生慈父)。】

「　證二終歸一」

【(證謂證入二即二乘非二非三終成一義法華經云唯此一事
實餘二則非真)。】
「　詮源說萬端」

【(詮者詮顯源乃法源從彼一真之源演出
無窮之義楞嚴經云一為無量)。】
「　能明清淨事」

【(能即能解明謂顯明清淨
即指法身自性能顯真理般若經云自性清淨故)。】
「　圓月眾情觀」

【(法身
清淨皓月當空真性虛無廓然朗照金光明經云應物現形如水中月)。】

「　志妄如冤債」

【(心生志妄迷類宿冤迷妄都捐一真顯機楞嚴經云眀妄
非他覺眀為咎)。】
「　春花冬自寒」

【(此緣生法不離真源春諭法宗開坼花木
冬諭性識含蓄寒相華嚴經云一切法不生一切法不滅若能如是解諸佛當現前)。】
「　攀緣人障礙」

【(妄生攀緣俱成障礙執著塵境蒙蔽真宗維摩經云無取是菩提離
攀緣故)。】
「　平地起波瀾」

【(平地喻心波瀾比妄萬法本來一如俗諦外無
真諦強起千差分別宛同平地波瀾深密經云如海遇風緣起種種波浪)。】

「　果熟因緣易」

【(善惡之業造作為心先假因緣以為引領後於果報成熟
易焉百喻經云假使經百刧所作業不忘因緣會遇時果報還自受)。】
「　湏憑智者觀」

【(緣生之法微細難知無漏智人方能觀察金光眀經云觀法性空是無上智)。】

「　十方賢聖理」

【(地前菩薩曰賢十地等妙菩薩及佛果曰聖理即所證真理此
之賢聖徧滿十方華嚴經云十方賢聖盡徧虛空)。】
「　妄想不相干」

【(凡夫
妄想見解回邪於彼聖賢理無干涉楞嚴經云諸妄銷亡不真何待)。】

「　因證生前果」

【(三乘聖人證果雖別皆於有餘依身證無餘依涅槃金剛
論云現在果者得一切信及現法涅槃)。】
「　真誠不妄觀」

【(真誠者審實也
既證聖果具無漏智凡所觀察皆不虛妄無量壽經云作是觀者名為正觀)。】
「　要知功德力」

【(積功累德有大勢力一切外道不能屈伏塵沙萬德不可思議寶積經云
如來功德佛自知唯有世尊能開示)。】
「　懽喜遂心安」

【(既而天魔異執悉皆
降伏心遂安然懽喜快樂法華經云心生大懽喜自知當作佛)。】

「　義了心疑惑」

【(於第一義心了悟時疑網巳除煩惑俱遣楞嚴經云周徧
了知得無疑惑)。】
「　湏彌萬仞寒」

【(名實妙高何止萬仞喻法之㝡為眾山王
學道之人不知疲倦湏彌納芥子間者皆然芥子納湏彌信不能及法華經云湏彌山為
第一)。】
「　真緣俗諦事」

【(真即真諦緣者因義俗因真諦得名真因俗諦而顯
真俗雙泯理事自融護國經云通達此一二真入第一義)。】
「　妙覺大知寬」


【(妙明真覺性本圓通迷則𢩁然悟知寬廣圓覺經云覺性徧滿清淨不動)。】

「　法起他方界」

【(法者法塵起謂生起意識所緣俱名為法如心緣慮他方境界
是為獨影不假五根大智度論云隨心所念悉皆得見)。】
「　非論愚與賢」


【(識心徧計不𢩁賢愚達此妄情自𢍆真理圓覺經云智慧愚癡俱為般若)。】
「　解知人我性」

【(分別若息人我自空如是解知了無所得楞嚴經云微細推求本無我心及我
心所)。】
「　何慮俗情牽」

【(內空五蘊外達五塵世俗時情不能牽繫法華經云
如是之人不復貪著世樂)。】

「　品物咸知性」

【(品謂品類物者物情凡曰有情咸具靈知之性淨名經云一切
法皆如也眾聖賢亦如也至於彌勒亦如也)。】
「　榮衰為表裏」

【(草木
叢林森羅萬象榮華為表衰落為裏緣生真性本無有異般若經云色無邊故般若無邊)。】

「　妄塵障碧空」

【(澄碧晝空倐然塵翳亦如佛性煩惱覆藏楞嚴經云亦如
瞖人見空中花)。】
「　迷悟無情水」

【(就迷妄塵生悟解慧如其水性雖無情而
本自湛然佛頂經云地水火風本性圓融周徧法界湛然常住)。】

「　旨幽隨教法」

【(旨即佛旨幽隱冲邃不可智知隨大小根說頓漸教法華
經云隨冝說法意趣難解)。】
「　三寶有因緣」

【(登金剛座成佛因緣也先談四
諦說法因緣也度五俱輪僧寶因緣也法華經云便有涅槃音法僧差別名)。】
「　若到無窮處」

【(實際無窮唯佛能到若人解了法身現前法華經云此法華經藏幽固深
遠無人能到)。】
「　心王識自圓」

【(八識心王因中名也果中則轉第八識為大圓
照智等楞嚴經云寶覺真心各各圓滿)。】

「　玄空深妙運」

【(玄空者一真法界也冲深絕妙運用周旋上則佛佛皆如
下則塵塵同體大寶積經云功用任運常流轉布徧滿十方)。】
「　不動性無邊」

【(法性圓通本無動靜既絕三際乃口無邊楞嚴經云性圓周徧本不動搖)。】
「　智見閑心淨」

【(差別之智不生不正之見閑默自然心淨徹妙圓眀大佛頂經云妙圓真
淨眀心具足)。】
「　神通廣大千」

【(心既精純理自融會起神通於正定能遊
戲於大千楞嚴經云得大神通遊十方界)。】

「　幽默含通識」

【(空源幽默通括萬靈凡有議情盡茲流出圓覺經云安於
靜慮而起變化)。】
「　高眀日月圓」

【(日月圓眀本無偏照至理周濟適足比方
法華經云如日月光眀能除諸幽𡨋)。】
「　如來資妙用」

【(十号之尊圓證之後
起化身於三種運受用於二般資益群生妙無以喻華嚴經云以一如來一眾會徧一切
佛𠛴示現眾生無礙用)。】
「　聖境好攀緣」

【(一切境中寔為聖境凡夫習學
足好攀緣練行修心靡不造斯境矣楞嚴經云疇昔攀緣入佛知見)。】

「　大欲乾坤內」

【(佛意難思徧一切處欲度群品悉證真源唯識論云樂觀一切
欲無減故)。】
「　幽深一切緣」

【(運用此心緣慮法界密懷引導莫測幽深大智度論
云欲以智慧因緣引導眾生故)。】
「　觀之又不見」

【(本超言象故絕形儀從任諦觀
終不可見華嚴經云亦無有方處求之不可見)。】
「　去住復綿綿」

【(去無所去
住無所住湛然綿密不可窮源華嚴經云充滿十方無來去故)。】

「　信勿中心昧」

【(淨信如眀珠昧心同濁水諦信若起其心自清如彼眀珠能清
濁水但發誠信必悟真源楞嚴經云真信明了一切圓通)。】
「　山河有變遷」


【(山河大地草木叢林既是緣生還隨遷謝大佛頂經云山河大地諸有為相次第遷流)。】

「　無情歸正法」

【(墻壁瓦礫雖是無情悉蘊真如圓明法性涅槃經云無情
之物故眀佛性)。】
「　愛樂欲魔牽」

【(於彼色聲而起愛欲即是魔境湏堅本心
楞嚴經云堅凝正心魔不得便)。】

「　智眾平諸善」

【(三根本智起則證真八後得智生能說法二利善性悉皆
平等華嚴經云㝡勝智如是能起一切智)。】
「　迷時隔大千」

【(悟則𠛴那迷乃
塵劫大千為隔其迷寔深楞嚴經云迷時即無眀發眀便解脫)。】
「　惡風聲不定」

【(圓覺經云動轉歸風䟽云迷性起心心運風力轉餘三大而有動作所謂迷性本是
無眀無眀譬如惡風故能鼓動真海聲生鼓動乃不定於輪廻矣)。】
「　昧識被拘牽」

【(真性既迷心識皆昧諸塵境界拘牽可量楞伽經云識為境界縛)。】

「　我問眾生性」

【(一切眾生皆有佛性久迷真理隨趣受生既不自知遂乃
發問圓覺經云云何眾生五種種性)。】
「　文殊及普賢」

【(文殊表智證境皆真
普賢表行體同佛德行願經云文殊師利勇猛智普賢慧行亦復然)。】
「　慈悲常惠世」

【(既能攝物拔苦是故常惠世間大智度論云出世間惠為大)。】
「　利樂萬般緣」

【(佛無緣慈種種利樂欲有情類咸出苦源華嚴經云不求自利樂但
願益眾生)。】

「　真道常人見」

【(真實聖道雖本無名由假言詮常得聞見法華經云倍復
加精進以求無上道)。】
「　修心是福緣」

【(修心練行雖曰有為福德因緣更無
過者金剛論云唯獨諸佛法福成第一體)。】
「　不趍名與利」

【(於彼名利不競
趍馳自然身心常得法樂大智度論云是人說法不為名聲勢力)。】
「　性相自周圓」

【(澄神斂念閑默諦觀入無相宗遊實性海無眾法無一法可得何性相之有名
乎圓覺妙眀其在茲矣圓覺經云於諸性相無離覺性)。】

「　昏濁非安樂」

【(昏濁喻煩惱也煎迫身心覆藏佛性無由安樂蓋未發眀
瑜伽論云斷除昬沉煩惱)。】
「　誰能辯綱紀」

【(法持戒律道稟紀綱未悟之人
翻成自縛達法之心於此無情楞嚴經云我是如來眾中綱紀)。】
「　無眀在目
前」

【(凡目所見青黃赤白慧眼觀察色空眀暗五色轉成質礙妙眀不障菩提圓覺經云
無眀真如無異境界)。】
「　本性真如是」

【(法法皆如塵塵不別了心即佛見境
明心心境不生本性清淨華嚴經云見一切眾生本性清淨)。】

「　慧解非真相」

【(以其乾慧解悟教乘取捨有空區分性相無相三昧真未
得之涅槃經云有心分別一切皆邪)。】
「　誠純妄不牽」

【(正見誠實內心純和
緣慮既而不生妄想何由牽引楞嚴經云識迷無因妄無所依)。】
「　菩提心是佛」

【(一念覺眀見性成佛雖則不妨修證此心何異法王淨名經云菩提心者即是佛心)。】

「　本性自天然」

【(法佛本性稟自天然一切有情悉皆具足在緾為如來藏
出纏号大法身楞嚴經云一切根塵陰處界等皆如來藏清淨本然)。】
御製秘藏詮卷第十八

丁未歲高麗國大藏都監奉
𠡠雕造

御製秘藏詮卷第十九　　　　　　駕

「　說悟有情解」

【(說所悟法令生物解解謂得法契神悟則見性是佛華嚴
經云佛法無人說雖慧不能解)。】
「　心明離業緣」

【(知諸法即心得佛智光明
故曰心明楞嚴經云從真妙圓重發真妙一切妄想滅盡無餘)。】
「　若人知道路」

【(見佛性者名為道諦此是諸佛一路涅槃華嚴經云以法無性故無有能了知如是
分別知此人達深義)。】
「　無染達無邊」

【(一法道場住無染地洞達無邊法界
清淨楞嚴經云塵消覺圓淨淨極光通達寂照含虛空)。】

「　理不通玄機」

【(妙真性如來藏心體本自知不因境起幽靈絕待謂之玄
識佛頂經云如來藏中性識明知妙明真識妙覺湛然徧周法界)。】
「　靈臺業障牽」

【(靈臺心也瞥起妄心一迷萬惑情生智隔業障滋多佛頂經云知見立知
則無明本)。】
「　心迷空色相」

【(前巳迷本此復迷末佛頂經云汝等遺失圓妙
明心寶明妙性認悟中迷晦昧為空空晦暗中結暗為色)。】
「　更欲妄求詮」


【(知文字性離方能說解脫性本法不明更執末教是不可也)。】

「　解注如來藏」

【(如來藏者即是九聖之本源萬法之正體發明知見日用不覺
楞伽經云寂滅者名為一心一心者名如來藏)。】
「　十方梵語詮」

【(十方薄伽
梵語皆詮藏性華嚴經云知語境界不思議此是說法三昧力)。】
「　𠛴聲隨眼見」

【(𠛴動有聲因聲有色故隨眼見不了目心非幻成幻楞嚴經云因明發性性妄見生
是故世界因動有聲因聲有色)。】
「　真諦本無牽」

【(萬化紜紜一真本寂群生
擾擾實際凝然楞嚴經云舜若多性可消亡爍迦羅心無動轉)。】

「　求法觀身智」

【(了陰本來性空空故即見實相於自身中開佛知見名觀
身智原茲本致功在求法法正則栖心有地華嚴經云性空即是佛不可得思量)。】
「　非
心不自然」

【(非是乖於大心而馳逐外求失其自然法尓之道盖志存利物而巳)。】

「　令他離苦惱」

【(求法之功務在利物苦則一切苦受惱則一切煩惱法華
經云普欲令眾生如我等無異)。】
「　福相等無邊」

【(自利利人功報所顯然福
相通於世間出世間上上等自因至果皆名福相盡於東際故無邊也)。】

「　解亦非真智」

【(解謂達法之解雖假正解存解為障圓覺經云勞慮永息
得法界淨即彼淨解為自障礙)。】
「　邪魔妄自牽」

【(心存法愛魔得其便說差
別法壞乱其心楞嚴經云修行止觀魔境現前汝不能識洗心非正落於邪見)。】
「　善根還不立」

【(失其方便善還不立楞嚴經云心中不眀認賊為子如無聞比丘妄言證
聖還墮阿鼻)。】
「　迴向莫知緣」

【(差之毫𨤲不可牽復莫知迴向之緣楞嚴經云
落於魔道雖欲除妄倍加虛偽汝妄自造非菩提咎)。】

「　證道成何法」

【(虗心體極曰證法界無礙日道心法清淨道本寂滅寂滅
性中知成何法)。】
「　修知解脫緣」

【(造修方便湏知解脫之緣知一切法皆同無性
心無所著名解脫緣圓覺經云於諸妄心亦不息滅住妄境界不加了知於無了知不辦
真實)。】
「　六塵離懈怠」

【(六塵無體諸染不生觸緣對境妙冥心印應無所住
而生其心圓覺經云得念失念無非解脫)。】
「　方了祖宗禪」

【(心為萬法之祖
性本常定故号曰禪文殊經云有佛無佛性相常住)。】

「　志認玄中旨」

【(真如以照明為性其旨玄邈辯認至難不得不一其志有
之則乖其性無之則傷其軀彌綸萬化靡所不在而獨邁於有無之表得非玄言邪)。】
「　堅牢一切緣」

【(得諸法性觸境對緣一性常住道遠乎哉觸事而真法華經云資生
業等與實相不相違背)。】
「　非常心得達」

【(非是專注一境常一其心而巳
但隨所施作不乖正性佛頂經云發明了知見聞知覺皆如來藏)。】
「　利益大悲前」

【(逮得巳利庶品咸益運大智之悲起度二死之表法華經云大慈大悲常無懈倦)。】

「　削𩬇壞形體」

【(削𩬇為除心垢而淨智頂被忍辱服以御法身法華經云
剃除􃆪􄔐而被法服)。】
「　為僧号佛子」

【(梵云僧伽此云眾和合為義事理融
和混然無礙華嚴經云統理大眾一切無礙從佛口生得名佛子)。】
「　善求解脫緣」

【(心性本淨名性淨解脫知心妄動名離垢淨解脫性本不淨不能離垢垢不能
離不顯性淨三昧經云迴神住空窟解脫魔所縛)。】
「　莫䧟業中水」

【(見性
不了不護戒囊漂流業水生死無窮十住經云一切業海從妄想生)。】

「　果招深信士」

【(菩提大果從無始來常熏眾生令生大信法華經云如是
大果報種種性相義除諸菩薩眾信力堅固者)。】
「　境界了他緣」

【(群生未悟取心
外法境界名他其或頓悟全同寶王法華經云今此三界皆是我有)。】
「　方便門中事」

【(一切諸法不可思議含靈得之疲勞諸佛得之妙用法華經云開方便門示真實相)。】

「　超諸聖境前」

【(一切障礙即大圓覺寂滅真如有何次位法華經云不退
諸菩薩亦復不能知)。】

「　因論陳諸善」

【(有因議論陳諸善利無謀而應不撓神機華嚴經云法性
不在於言論無說離說恒寂滅)。】
「　縱橫自坦然」

【(萬慮常寂而用自縱橫心
跡繁興而坦然無礙華嚴經云於諸世間法不生分別見)。】
「　勿將機巧事」

【(事之
機微智謀曲巧徇情逾理勞而無功事機巧而失方便淨名經云有慧方便解無慧方便
縛)。】
「　動止返情牽」

【(若不與正智相應雖靜而動若與正智相應雖動而
靜返情則曠刼凢夫順智則一念大覺楞嚴經云認悟中迷粘湛發見)。】

「　義現娑婆界」

【(大千塵𠛴宣無盡之圓音百億彌盧演一味之法雨雖奧
義常現而大機方會華嚴經云一即是多多即一文隨於義義隨文)。】
「　精通解悟詮」

【(該羅萬法皆為能詮隨義精通誠堪悟解苟得法契神何必在乎言說華嚴經
云𠛴說一切法)。】
「　祖師知佛道」

【(人能秉法法在人傳故祖祖相師師師授
手法華經云於道場知巳導師方便說)。】
「　攝受向人天」

【(向人天中而攝群品
法華經云餘諸天眾請我轉法輪)。】

「　法門長不断」

【(一句法門無盡如海大法性綿綿無間如華嚴經云盧
舍那於一塵中示現十佛世界轉大法輪)。】
「　豈用妄分張」

【(不稱本法分大
分小若徧若圓權實性相不得一味曲順根器皆為妄分法華經云但不盡能受於一佛
乘分別說三)。】
「　如解證真理」

【(若能清淨心垢從聞思修入三摩地栖神
法界名證真理金光明經云遊於無量甚深法性)。】
「　詮談徧十方」

【(若能悟入
法海但有詮談言滿法界口輪清淨法華經云若欲以妙音徧滿三千界)。】

「　指引千經論」

【(不貴宗通唯尚言說廣引經論心不入法何所利哉楞伽經云
說通宗不通如物被雲籠)。】
「　還緣一味長」

【(自性清淨心名為一味頓悟自
心疾成正覺如飲甘露是無上味華嚴經云如來一味大悲之水無有分別)。】
「　六根都不染」

【(根境皆緣生緣生故性空空故清淨清淨故無染餘根亦如是楞嚴經云
一根既歸源餘根成解脫)。】
「　萬劫自清涼」

【(六根不染萬劫無累永居清涼
法性大海楞伽經云不生分別隨順清涼)。】

「　玄化無窮信」

【(化復作化化化無窮於無窮境起無窮信智論云佛法大
海以信能入)。】
「　本來法義長」

【(華嚴經云法海漩澓處一切差別義種種
方便門演說無窮盡本來如是是無上乘故云長也)。】
「　三乘如是故」

【(三乘
本來即一乘故自行則三一融泯即化則三一被機同性經云皆從毗盧之所流出也)。】

「　豈可妄稱量」

【(三乘境界本不思議蠢尓君類可稱量哉法華經云及佛
諸餘法無能測量者)。】

「　幽奇心廣大」

【(如來藏同法界性謂之幽奇心同三世諸佛境界故曰廣大華
嚴經云究盡法界不思議廣大深心巳清淨)。】
「　生滅順陰陽」

【(本滅不生本生
不滅同塵順俗示有生滅法天法地開物成務華嚴經云晝夜日月及年劫此時數智方
便力)。】
「　釋意無邊際」

【(生滅巳滅常光現前放意天外無所拘累杳不可極
華嚴經云隨意自在所得無㝵)。】
「　圓眀自久長」

【(圓明妙性不逐物遷萬化
諠然一真常住華嚴經云無等法如是體性常不動)。】

「　大慧何為是」

【(無礙大慧佛之知見即佛為大慧之尊何為賢明所重如
是耶法華經云平等大慧)。】
「　賢明重法王」

【(佛為法王於法自在為法中王
即是賢明所重之尊維摩經云我今稽首三界尊大聖法王眾所歸)。】
「　覺華開萬葉」

【(大覺開悟如妙蓮華敷榮萬葉傳付無窮如梵網經說一花百億國一國一釋
迦)。】
「　世代作津梁」

【(正法像法此土他方歷代羣生所歸有地無明大海
為作津梁華嚴經云廣度一切猶如槗梁)。】

「　調御丈夫儀」

【(心源不妄了了見性能成妙覺十号昭然涅槃經云見佛
性者名曰丈夫)。】
「　清虛皆得理」

【(得法正性廓然無累混融性海湛湛無涯
華嚴經云佛身清淨恒寂滅)。】
「　寶壇香積世」

【(寶壇淨居香積世界重重
無盡曾何間然心冥中道佛土自嚴維摩經云有佛國土名眾香)。】
「　逢善心懽喜」

【(了性則處處道場悟善則心心法喜華嚴經云心得清淨生大懽喜)。】

「　信及凢愚性」

【(正因佛性何間凢愚豈一闡提軰而獨無耶智論云火是
熱性水是濕性眾生是佛性信矣)。】
「　眾生智業長」

【(本覺智業其用難思
起信論云而自然有不思議業常熏故長)。】
「　福因無盡藏」

【(諸佛功德無盡
藏海全同法性一味常熏以之為因故曰福因起信論云法性真如海無量功德藏)。】
「　應相現真常」

【(不增不減經云法身即眾生眾生即法身法身與眾生義一而
名異摩訶衍論云諸法不動無去來是知世間相常住明矣)。】

「　智不覿真智」

【(住相世智如人入闇則無所見不能見無相真智金剛經
云不住相布施其福德不可思量)。】
「　身財布施長」

【(身財為法財以法財
布施慧用無窮以世財執見不忘不能出離法華經云是名真法供養如來)。】

「　慈悲常自在」

【(楞嚴經云上合十方諸佛本妙覺心與佛如來同一慈力
下合十方一切六道眾生與諸眾生同一悲仰)。】
「　性認法中王」

【(一性為諸
法中主能性諸法名為法性認得此性名為法王維摩經云巳於諸法得自在是故稽首
此法王)。】

「　我󲊛隨情忍」

【(住法界性不見順違運同體悲冤親一際隨情彼此起忍
辱心智度論云不忍之人聖人所輕)。】
「　經文有大綱」

【(安心法界成大忍力調謙
自他不令轉動華嚴經云自能安住於佛法中亦令眾生同得此法)。】
「　明通精進法」

【(無童行海㝡猛利者唯精進法為行中王華嚴經云伹為知一切法界故而行
精進)。】
「　福業照三光」

【(無等精進普徧諸行㝡無能勝故照三光華嚴經云亦如
日出時照曜於一切佛福田亦然滅除諸黑暗星月亦尓故)。】

「　真見他心外」

【(真見根本智證真離所見相體圓常寂而超境界之外他心不
能緣故萬行經云見猶離見見不能及)。】
「　增暉智性光」

【(性源不異真見
洞明法界圓通慧根朗耀楞嚴經云如一見根見周沙界)。】
「　業歸沙界重」


【(如來妙行剎剎相含菩薩慧心塵塵無礙法華經云人天所戴仰)。】
「　修習惠他方」

【(若在因位六度萬行修習二嚴多是利他之行廣徧十方佛頂經云願今得果
成寶王還度如是恒沙眾)。】

「　慧達千途逕」

【(慧即智慧有照真達俗之功真俗雙明即聖道大通而無
礙滯决定藏論云智慧靡不通於淨更無垢)。】
「　如來大教張」

【(如來張大
教綱以化導有情逗彼根機彰乎聲教華嚴經云張大教細漉人天魚也)。】
「　精修還彼物」

【(因中發四大誓至果中三願巳周唯度生之願未滿今既度生故乃還於彼物
法華經云以是本因緣今說法華經)。】
「　願即口談揚」

【(初發願即語業㝡章
故云願即口談揚今既酬因故當轉於法輪法華云大聖轉法輪顯示諸法相)。】

「　說理因遷遠」

【(諸佛經三大劫方證圓真之理在因位遙長綿歷五十二
位故云說理因遷遠金剛般若云得值八百四千萬億郍由他諸佛)。】
「　無窮萬法𠬧」

【(久居因地廣修六度故云無窮萬法今至果中収攝唯有一乘法華經云唯有
一乘法無二亦無三)。】
「　顯然俱是智」

【(謂智體徧周法界如云虛空大地咸
是妙明真心中物楞嚴經云若能轉物即同如來)。】
「　不曉幻浮漚」

【(眾生不曉
幻妄不證聖流往還三界出沒無恒楞嚴經云如湛巨海流一浮漚)。】

「　理道若疑惑」

【(理即所證之理妙解幽玄道則通理之元妄情自泯不生
猶豫直截利根法華經云迷惑不能了)。】
「　迷情悟到頭」

【(凢情未曉迷妄
日生實相顯然真空自照楞嚴經云認悟中迷)。】
「　六根終未淨」

【(以妄為真
六根昏昧強生知見長養無明楞嚴經云一根既歸源六根成解脫)。】
「　撈月悞猿猴」

【(猿猴探水月對境迷真背覺合塵無有是處金剛般若論云猿猴探水月)。】

「　詮法人難解」

【(未證性者而滯能詮之教即難起入法之智楞嚴經云根
無始來一向多聞未全道力)。】
「　真純悟即周」

【(真純則無雜為名謂理智同體
若迷即觸處千差若悟即頓周何滯楞嚴經云理即䪺悟承悟併銷)。】
「　更無殊勝相」

【(如來三無􂗆刧所修萬行今既滿足故獲殊勝之相金剛經云凡所有相皆是
虛妄)。】
「　覺海盡波流」

【(覺即所證之理海即廣大無邊雖逐波流湏登彼岸
肇論云海湧千波千波即海)。】

「　經戒如來法」

【(經戒即淨性離染非塵鑑智本明不從磨瑩即是如來之法法
句經云戒性如虛空持者為迷倒)。】
「　依違勿自毀」

【(體既本淨非染非塵而有
持犯者妄心建立持毀之相皆是自妄分別圓覺經云不重持戒不憎毀禁)。】
「　眼前
是地獄」

【(天堂地獄由人自造善因𢙣業運用在心猶若眼前空華散亂報應頃刻
終歸無實楞嚴經云臨命終時未捨暖觸一生善𢙣俱時頓現)。】
「　必定無私理」


【(必定之義自作自受非從人得矣楞嚴經云如於日中不能藏影)。】

「　求善如無善」

【(自性本如不存善𢙣而起求善者即強生知見取捨兩端
未臻至理)。】
「　違心妄想尤」

【(紛然有念即背真心妄想之尤自茲而起佛頂
經云由塵發知因根有相)。】
「　是非緣一切」

【(心若對境境必萬差詮召不同是非
分列楞嚴經云聚緣內搖趣外奔逸)。】
「　廣大復何求」

【(體無不徧曰大事無
不融曰廣復何求者語不可讚目不可視金剛般若云若以色見我以音聲求我不能見
如來)。】

「　解識無明窟」

【(明慧不生為癡闇所蔽乃五陰舍宅為無明之窟若解識
之即體真𢍆理攝論云無身寐於窟調此難調心是名真梵志)。】
「　方堪養白牛」


【(法華經云有大白牛以喻本智證真若了達無明方堪長養聖智露地白牛耒出三乘之
外)。】
「　雪山草自足」

【(雪山有草牛若食者不經烹鍊自成醍醐圓寂經云
雪山有草名曰肥膩牛若食者能出醍醐無明若盡故云自足)。】
「　醍醐灌頂周」


【(既紹法王之位湏陳灌頂之儀華嚴經云受軄位而當灌頂)。】

「　證此涅槃義」

【(解行圓修三德具足寂靜妙常果相無虧而證斯義楞嚴
經云一切變現不為煩惱皆合涅槃清淨妙德)。】
「　無生寂滅求」

【(以樂寂滅
為其因相而求諸善行必獲無生之果德淨名經云寂滅是菩提)。】
「　十方寬世界」

【(法界無盡𠛴類萬差㸦相涉入影現重重維摩經云普現十方無量土)。】
「　何處不通遊」

【(諸佛後得之智而能起身現𠛴廣徧十方垂慈利物化導群生法華經云
遊戲神通淨佛國土)。】

「　志惑多歧路」

【(若無决證之志即三乘亂轍歧路萬端華嚴經云若生疑心無
有是處)。】
「　如何妄想修」

【(法華經云唯有一乘法無二亦無三若求餘乘而取
證者不離妄想之心非到如來之地)。】
「　因成田不種」

【(田則心田若修因時不下
無上菩提種而求於果證但有二乘既無其種終不可生維摩經云植種於空終不能生)。】

「　彼地亦堪愁」

【(彼地即聲聞之地二乘所證未造真極猶宿草菴尚在生空而
抅慧縛維摩經云聞是不可思議解脫法門皆應號泣)。】

「　果滿恒沙刼」

【(始自初發信心終于妙覺所歷之刼指類恒沙法華經云我自
得佛來所經諸刼數無量百千萬億載阿僧祇)。】
「　相好亦無憂」

【(萬行經云
勝淨妙明紫金光聚即證廣大法樂而無憂受之名華嚴經云身語意業無有疲猒)。】
「　甚深如洞曉」

【(甚深即般若之智若能洞曉塵相永空佛頂經云瞻􂎫東方巳有精
色)。】
「　利樂向誰求」

【(實相體周無非佛事六根三業盡是菩提楞嚴經云於一
毛端現寶王𠛴坐微塵轉大法輪)。】

「　因若非緣會」

【(修因雖自遠刧時會方乃得生若非緣會終未成就法華
經云十刼坐道場佛法不現前不得成佛道)。】
「　動止自熏修」

【(止息動作
不離佛事皆是熏修盡成種智法華經云常在於其中經行及坐臥)。】
「　三界無出沒」

【(法華經云巳離三界火宅寂然閑居䪺息往還永空生滅維摩經云不於三界而現
威儀)。】
「　業渡柰河舟」

【(業報之河湏憑濟渡求其利涉必在殊熏萬行功圓
智舟無溺華嚴經云乘大法舡濟四駃流於大愛河)。】

「　義極無垠際」

【(法性無邊寧窮􂗆量智周沙界豈限方隅華嚴經云三昧
名普照佛功德海)。】
「　心王不可求」

【(唯一真心豈迷靈照不以識識不以智知
應用無方不求自至六祖云寬則偏法界細則不通針)。】
「　針鋒差㸦起」


【(妙高山頂輥芥投針妙法玄微亦復如是圓寂經云芥子落針鋒)。】
「　真性不通流」

【(機境相礙真性暫昏破境沉機流通淨域萬行經云涯量不冥會云何獲圓通)。】

「　法性皆空相」

【(幻妄稱相其性真為妙覺明體即是法性真實其體本空
金光明經云觀諸法空是無上智)。】
「　因明離俗緣」

【(真俗二法其體雖一約相
而論因明則俗離諸緣自空密嚴經云正觀之所行離諸心妄計)。】
「　修行知識說」

【(幽深之理無人說之雖慧不能了解必從知識而所教導寶積經云勤事善知識能
破諸魔眾)。】
「　實境是心真」

【(佛頂經云若離前塵有分別性即真心心乃知
真境離緣非從外得密嚴經云了知一切法皆以心為性)。】

「　僧俗一般願」

【(真性無殊識心自昧經曠大刧寧泯願因超證菩提了然無際
萬行經云比丘比丘𡰱白衣擅越於道場中發菩薩願)。】
「　如來無不見」


【(佛具五眼觀盡聖凢性行雖殊更無他見華嚴經云如來普觀於法界)。】
「　擬將虛妄想」

【(凢所有相皆属妄因擬心即差如何了達中論云虛誑妄即相矣)。】
「　廻㸦心狂散」

【(未得正真馳流散逸迴㸦取象指類多端寶積經云弃捨散逸諸佛所讚)。】

「　妙說從來法」

【(百千諸佛一道證真妙說既同理必無二法華經云尋念
過去佛所行方便力亦應說三乘)。】
「　談空不曉真」

【(空相可詮真心無說
離名離相不挂齒㸦華嚴經云無相如虛空一切無能說)。】
「　泯然無受相」

【(泯絕塵跡取捨全空理事寂然永無受相般若經云無受想行識)。】
「　心境鎮長新」

【(心境廓然長流法界無垢無染物物皆如華嚴經云諸佛身內眾生新新作佛)。】

「　幽深知聖境」

【(聖境非相唯自證者方知華嚴經云如諸菩薩入智慧海淨法
界境)。】
「　善入道心人」

【(既言其善信必居先諸位聖人以道為心以理為入華嚴
經云成就修行善入法界)。】
「　菩提無相境」

【(菩提者相境全空但有成就之
名而無對待之境金剛三昧經云心不觸菩提菩提不觸心若能有所觸是為不思議)。】

「　修行離俗塵」

【(修心行道漸入聖流必期超俗以遠情塵佛頂經云塵色
既盡妙旨密圓)。】

「　玄誨歸深旨」

【(萬法之源般若為本其性深廣其義剔玄除入證者方窮
妙旨華嚴經云為建正法幢令入功德海)。】
「　迷途若大津」

【(未造深理若涉
廣以為勞如契其源則不行而自至華嚴經云境界廣大不可量第一功德能超越)。】
「　能依般若性」

【(智融心佛萬德出生号諸佛之本源為群經之奧趣般若經云譬如
虛空一切世間之所依上)。】
「　寂靜更無倫」

【(想念銷落鑑智妙圓寂而常照義等
虛空更無倫比般若經云一切無自性皆悉等虛空也)。】

「　生滅邪心法」

【(生滅不泯恒處邪思若獲正心即成聖智楞嚴經云生滅既滅
寂滅現前)。】
「　纖微止一真」

【(纖塵不立即是一真於諸法中現第一義華嚴經云
一塵含法界無量諸佛而於中現)。】
「　不同諸境界」

【(人天諸趣攝境不同唯佛
受用真智自在華嚴經云不可思議非諸菩薩通明境界)。】
「　達了善宗親」


【(不能達了常履迷途一契真宗能親善友華嚴經云一切菩薩同修願行親覲諸善知識)。】

「　信與迷情背」

【(信為道元功德母信若不生迷闇淨行永逐源流既背聖
乘沉迷六趣佛頂經云違達圓通背涅槃乘)。】
「　藏之不可陳」

【(聖德不顯為不
善而蔽之覆隱深沉不可陳露法華經云無明闇敬)。】
「　無心意願欲」

【(有欲
必為情累所牽隨願意之馳散無心即正定相應全成妙明之德華嚴經云除滅貪恚癡
即證無心境)。】
「　善𢙣認其真」

【(善𢙣二法對待彰名若即俗而真同為解
脫若就俗雙明俱成妄立佛頂經云言妄顯諸真妄真同二妄)。】

「　智若潛諸智」

【(佛轉入識而成四智用入為大圓照智七為平等性智六
為妙觀察智前五為成所作智識唯分別智能决断唯識論云智起惑亡明來暗謝)。】
「　根中離六塵」

【(根則眼等六根塵即色等六塵如一根解脫六塵而皆遠離楞
嚴經云根塵同源縛脫無二)。】
「　理依三教聖」

【(依三乘教理了萬法一如自然
證聖而成佛果法華經云以佛教門出三界苦)。】
「　一體渾然真」

【(一體則法身真
理真理若悟萬法渾然即法界如圓覺經云譬如虛空體非群相)。】

「　我或不如彼」

【(義不明心妄認緣假為我即迷自法身故圓覺了義經云妄認
四大為自身相也)。】
「　休論偽與真」

【(真非虛妄偽若鍮金鑒者休論覺心無咎
圓覺經云圓覺自性本非偽妄而巳)。】
「　森羅成萬像」

【(不悟真心森羅萬像
色空俱寂法自融通肇論云森羅及萬像一法之所印)。】
「　一物獨超群」

【(靈覺
真性獨超言象萬法無隣妙理幽通楞嚴經云忽然超越出出世間)。】

「　真本不能曉」

【(不曉本源還生妄識於真不諦在理難明也楞嚴經云由
非真非真云何見所見)。】
「　說來似夢人」

【(未能明解不足討論境既非真說還
似夢圓覺經云如夢時人夢時非無)。】
「　詮言非假合」

【(一真妙理性本凝然非假
因緣言詮亦離梁武懺云藉言詮理理故非言)。】
「　逢善道相親」

【(志人學道
千里同風佛度眾生緣熟方化法華經云如是之人乃可親近)。】

「　天眼觀人世」

【(佛具五眼為天人師以天眼通觀三界諸天以慈悲利樂有情
維摩經云如自觀身實相觀佛亦然)。】
「　宗心皆一義」

【(心宗萬法體徧十方皆歸
一義惣持盡入毗盧花藏法華經云更以異方便助顯第一義)。】
「　老𨈭迦葉身」

【(𨈭者老子名道演五千教流中國云吾有大患為吾有身嘆身同夢幻迦葉亦然也)。】

「　菩薩孔丘是」

【(夫子姓孔名丘立五常教居有行先刪詩定禮空寂經云老子
迦葉夫子儒童皆菩薩化身雖鼎分三教理歸一揆)。】

「　慧不具真智」

【(有慧若無於真智智不𦖟明凝神縱合於修心心仍罣礙
法華經云其智慧門難解難入)。】
「　智生事莫親」

【(識昧而真成是妄智生而
事轉難親既背如源莫窮妙理楞嚴經云性中相知用中相皆也)。】
「　情能無取捨」

【(情緣起愛想故生貪若了根隨自無取捨也寶藏論云情生智隔想變體殊矣)。】
「　妄相入迷津」

【(若悟真如至理方明妄相深根既入迷津終疑指月金剛頌云了知
心似幻迷情見有餘)。】

「　窹𥧌通真語」

【(夫為夢𥧌盡属前塵若了因緣本無虛妄虛妄心滅即菩
提也楞嚴經云此覺知性離彼窹𥧌畢竟無體)。】
「　何湏意自昇」

【(既了妄以
通真悟本心而无寂自無取捨何有遷昇也法華經云非先所望而今自得)。】
「　定知如海印」

【(海印者三昧名也故上士一訣一切了中下多聞多不信楞嚴經云如我
按指海印發光汝暫舉心塵勞先起)。】
「　動靜好相應」

【(入如來正受妙用難
思運動靜摳機神通莫測維摩經云從無住本立一切法矣)。】

「　理未通真理」

【(理則真理心若未通理還有礙理既成礙事亦隨迷也楞
嚴經云真非真恐迷我常不開演)。】
「　徒勞直似繩」

【(既未明心徒勞困行
假饒絃直木免繩迷也楞嚴經云未免落邪思)。】
「　一心非定相」

【(一心則第八識
心此心通染通淨造善造𢙣或流浪四生或昇沉三界故無定相金剛經云若見諸相非
相即見如來)。】
「　高下㸦相稱」

【(高超至聖下被凢夫隱顯相稱出沒㸦舉也寶
藏論云前念是凢後念是聖)。】

「　詮本􂞺求解」

【(詮者顯也假詮求解得意亡言言既迷詮理􂞺伸解也法
華經云不問不信不解是經)。】
「　經文大信憑」

【(憑經得旨非大信難成心外求
經似鑽冰覔火金剛經云信心清淨則生實相)。】
「　千章與萬句」

【(三乘教藏
八萬法門了四句罪滅福生離百非超凢入聖維摩經云三轉法輪於大千其輪本來常
清淨)。】
「　喻水結成冰」

【(結水成冰喻菩提為煩惱見冰即水了煩惱即菩提
也中觀論云涅槃與世間無有少分別)。】

「　求理皆深妙」

【(理則法空妙即深機皆假智求非心難契法華經云甚深
微妙難解之法)。】
「　覺言義不昇」

【(覺言擬議本又何昇義出見聞豈成
大用法華經云深入諸禪定身心寂不動)。】
「　發心空有相」

【(發心空有根境
圓通本離青黃體非相相金剛經云凢所有相皆是虛妄)。】
「　萬𣲖一源澄」


【(江流萬𣲖勢盡朝宗河注千條波分別浦心源始寂識浪空搖覺海元澄一漚能發楞嚴
經云覺海性澄圓圓澄覺元妙)。】

「　解即無邪見」

【(慧解無偏其心匪忒邊邪不起妄見非增也華嚴經云示
見諸世間除滅諸邪見)。】
「　先明巧拙興」

【(二乘㭊色明空為拙菩薩見色
即空為巧理智懸殊淺深先後也法華經云其義深遠其語巧妙)。】
「　幽深情理妙」

【(幽深旨妙情理難通至道門玄覺知冈究法華經云隨冝說法意趣難解)。】
「　應現五常增」

【(五常立信百世同風應現群機分身利物金光明經云應物現形如
水中月)。】
御製秘藏詮卷第十九

丙午歲高麗國大藏都監奉
𠡠雕造

御製秘藏詮卷第二十　　　　　　駕

「　證始窮邊際」

【(始證法身終窮妙理無邊剎土隱顯毛端若悟本心俱圓
實際楞嚴經云證起言量絕思議)。】
「　一眀萬盞燈」

【(燈光相涉影炷交輝含攝
無偏一多何礙也華嚴經云如一室千燈光光攝入)。】
「　縱撗無障礙」

【(縱撗
顯煥障礙寧抅心境融通色空相即也楞嚴經云身同虗空不相妨礙)。】
「　展臂法王興」

【(楞嚴經云世尊垂金色臂輪手下指摩阿難頂表法王興慈慧恩德諸佛
運神通十力矣)。】

「　志遂因心願」

【(因中四願發志彌深學法度生誓心獲信法華經云如我
昔所願今者巳滿足)。】
「　功成果自興」

【(三祇劫滿萬行功成果報之酬因興
願力法華經云久受勤苦乃可得成又云今得無漏無上大果)。】
「　大乘無有故」

【(佛說三乘五位性相交通應彼群機必無有故矣法華經云時佛說大乘經名無量
義)。】
「　萬仞頂峯層」

【(諸佛菩薩修六度出三界證無上菩提獲涅槃
妙果極喻高超萬仞直越頂峯寶積經云乃至梵天無能見頂)。】

「　果認理虧少」

【(果認修因仍虧妙理緣情少計妄識潛生也唯識論云以
有所得故非實住唯識)。】
「　雖多未足憑」

【(沉空趣寂未足堪憑出障離愚
襃多益寡楞嚴經云縱汝歷刧多聞憶持如來秘密妙嚴不如一日修無漏業遠離世間
增愛二苦)。】
「　行深無復見」

【(法空妙行不可智知自性如源豈將識識楞嚴
經云見由離見見不能及)。】
「　水不離於冰」

【(水喻涅槃冰同煩惱根性一如
冰水無別般若經云色即是空空不異色)。】

「　方便門中事」

【(開方便門救度群迷演一乘法接誘上根令證菩提盡成
佛道華嚴經云菩薩種種方便門隨順世法度眾生)。】
「　眾生業自重」

【(迷自
巳衣珠堪嗟醉皃認照中面目可惜怖頭棄本亡真眾生業重法華經云眾生沒在苦不
能信是法)。】
「　𡨋心坐臥念」

【(澄神靜慮𢍆自如源默坐𡨋心息諸妄念故法
華經云於三七日中思惟如是事)。】
「　願力𨚗堪用」

【(求因趣果非願力難
符𠷠行修心離勇勤莫進法華經云我本立誓願欲令一切眾如我等無異)。】

「　因不𢍆心法」

【(心法則眾生自性因即一念迷如覺勞相現背本合塵也
楞嚴經云因若不真果招迂曲矣)。】
「　元從道理興」

【(元者始也始從見道
終證菩提理智一如因果相即也法華經云得道巳來其實未久)。】
「　真純無動念」

【(性覺妙眀合本覺真理即體即用不分能所也楞嚴經云皆獲一真寂滅
塲地)。】
「　無减亦然增」

【(即法空真理本源自性故障盡非减德滿不增之謂
矣般若經云不增不减也)。】

「　義窮千刧相」

【(百刧修相好千刧學威儀說無盡法利樂群生華嚴經云
一義入無量義)。】
「　清淨法王興」

【(清淨者塵垢不能污煩惱不能染法王有
萬善功德紫光金身出興于世法華經云不染世閒法如蓮花在水)。】
「　妙用信心得」

【(諸佛神通自在妙用無方居十地初心歷五位滿足故變地為金攪河為
酪法華經云我以佛眼觀其信等)。】
「　濁波萬𣲖澄」

【(出五濁惡世渡彼愛
河决萬𣲖法流歸一真性海瑞應經云為是銷諸濁澄凝徹底清)。】

「　法說通眀覺」

【(其謂法說妙慧方通得旨亡詮覺明斯𢍆首楞嚴經云性
覺必眀)。】
「　方依達者心」

【(三乘秘旨識解澄眀一性圓通心精穎悟淨名
杜口堪嘆文殊迦葉傳衣密遵調御圓覺經云心意蕩然獲大安隱)。】
「　還知無定相」

【(達色性空了心無相空相既如相非定相無量義經云一切相即一相一
相即無相)。】
「　寂與海齊深」

【(寂謂寂靜一切永寂即法身真理且覺海清澄
深廣無際如源凝湛都絕度量也肈論云物我常寂唯一真心)。】

「　旨露眀真的」

【(旨謂詮旨詮旨既露真的乃眀雖至理無言而萬法恒用
肈論云形名未兆遊氣乱清)。】
「　乖為起妄心」

【(妄心纔起真的仍乖見色
元空豈疑現識楞嚴經云識迷無因妄無所依)。】
「　未嘗興一念」

【(萬緣俱息
心未嘗興一念不生如源即𢍆即念無念也肇論云一念雙具權實不分)。】
「　善被惡來侵」

【(善則修人天福報惡乃造地獄業因既了善性空則惡侵自遠矣楞
嚴經云若作勝解即受群邪)。】

「　玄化同心識」

【(玄乃玄妙化謂化導玄化既眀心識同妙也圓覺經云心
花發明照十方剎)。】
「　宗邪徒伇心」

【(宗邪斷見抂伇心靈計異常徒且非
了義法華經云我本著邪見為諸梵志師)。】
「　迷情方寸內」

【(迷情未釋方寸
難明計想潛興如源莫曉楞嚴經云一迷為心决定惑為色身之內)。】
「　經刧妄追尋」

【(縱經塵刧虛妄唯增未了真心追尋徒解也楞嚴經云汝自迷悶失本受
輪於生滅中常被漂溺)。】

「　幽暗人難測」

【(至理幽深言詮匪及見聞既離測度難量法華經云深固
幽遠無人能到)。】
「　方知道更深」

【(道本無名而名始寂智同萬物而物自閑
方知目擊道存心緣慮絕淨名經云行於非道通達佛道)。】
「　不求能自解」


【(不離當處常即湛然覔即知君不可見故無念無求始圓實性圓覺經云涅槃本寂何假
修求)。】
「　君子重光陰」

【(光影如流寸陰是競寄語叅玄人光陰莫虗度入楞
伽經云凡夫不得我意不覺不知內外諸法念念不住)。】

「　大丈夫能說」

【(世尊不說是說迦葉不聞是聞理𢍆玄機唯佛能說法華
經云無上士調御丈夫天人師)。】
「　慈悲願力深」

【(不求功果不謗真如不起
念心自深悲願伏忍相空故云十力金剛頌云四寶成山相慈悲作佛因)。】
「　巍巍圓智滿」

【(四智圓明八識無漏極無邊智彰解脫法灌頂經云巍巍堂堂此顯
如來身量相好)。】
「　妙道達知音」

【(至道微妙諸聖知音語默一真迷悟皆證
了境即空妙道達矣維摩經云是為入於不二法門)。】

「　增減歸真諦」

【(般若經云不增不減增減世俗煩惱法也真諦出世無為
法也若悟圓成皆歸真諦)。】
「　人麤經戒細」

【(法華經云三界大宅勿貪麤弊
故云人麤也經者貫穿言教戒即止𢙣防非為此經戒聖行梵行故云細也)。】
「　精嚴坐道塲」

【(法華經云精進持淨戒猶如護眀珠為精嚴也道塲者因修眾
善果成萬德坐寶花王道塲得果)。】
「　地獄非兒戲」

【(大佛名經說地獄非
一無聞根本由增孤獨皆是罪人極苦之處一落其中經刧難出豈以輕戲者矣)。】

「　信解菩提種」

【(佛行信解而成法忍了然無念自證菩提華嚴經說十信
菩薩起勝解行云菩提種)。】
「　經中說妙音」

【(說微妙音演暢斯義聞經聽法
悉獲利樂維摩經云諸佛所說深經微妙難見)。】
「　一言如洞徹」

【(一音演法
三界朗然但是有情咸皆覺悟真如照寂妙用常光無擁廓周空空洞徹華嚴經云如來
於一言語中演說無邊𢍆經海)。】
「　極意遠開襟」

【(道冠十方事符千古憶念
諸佛極意開襟法華經云阿難自聞授記心大歡喜)。】

「　知見何曾障」

【(煩惱障染為諸客塵法空智生障盡真顯無漏道中一切
知見法華經云開佛知見)。】
「　真空理照心」

【(心即緣慮所暗照乃智慧之明
洞達真空超然內朗般若經云行深般若波羅蜜多時照見五蘊皆空)。】
「　玄中含道識」

【(法身真性一切皆如悟理明心智智清淨現前真空中含妙有華嚴
經云佛身充滿於法界普現一切眾生前)。】
「　鄙惡善投音」

【(普施慈音皆投
善化顯佛德教妙理難思華嚴經云隨緣赴感靡不周)。】

「　我本信如是」

【(佛性真心本來如是一則一切唯信通真起信論云信成
就也)。】
「　從來法海深」

【(法則一真海具十德喻佛行解無量無邊從如而來
來而不來攝大乘論云從清淨法界流出大悲心從大悲心演三乘教)。】
「　森羅光大道」

【(求證非證菩提涅槃萬像一如彰其智識慧證發輝光大千界法華
經云又如日天子能除諸幽暗)。】
「　終不阻玄音」

【(大音希聲聽之玄寂理符
不二體合含生法華經云汝巳三請豈得不說如是妙法諸佛稱讚)。】

「　真風禪入定」

【(法華經云即入靜室住於禪定禪謂禪郍名思惟修定者
等持深入正受禪定發輝真風盛矣)。】
「　塵翳六根侵」

【(圓覺經云根性塵性
不壞不雜若了覺心侵翳平等如眾燈光不相礙故)。】
「　境界無諸障」

【(仁王
經云如佛境界生空無漏智断煩惱障法空無漏智断所知障塵淨照明真性自了體用
常寂無諸障也)。】
「　幽奇自轉深」

【(法華經云深固幽遠謂一真妙道幽隱希
奇從初發心至佛果位如遊大海漸廣漸深故云轉深也)。】

「　慧炬分眀照」

【(法華經云如夜闇中燃大炬火慧乃眀覺炬以喻彰慧能
照真炬能除闇故分眀也)。】
「　圓光一切心」

【(無量壽觀經云彼佛圓光一切
色像皆於中現光即眀了覺性心乃萬慮攀緣真空照之動靜皆寂)。】
「　有情還所著」

【(仁王經云十善菩薩發大心有情者普該含識還所著者勇捍進修下化
上求高躋聖道)。】
「　爀熠善為林」

【(梵網經云赫赫天花彰嚴好也善以多法
為體木依眾樹成林萬聖歸佛喻於林也)。】

「　說演經文教」

【(諸佛演大乘法菩薩廣造諸論與世出世間為其津梁開
語昬迷故法華經云而為眾生演說經法)。】
「　真心化有情」

【(真心不妄賢聖
覺知無相大悲化利群品令悟真空置無上道維摩經云而不忽忘教化眾生)。】
「　色身空受想」

【(受想心蘊從虛妄起智照緣生悉皆空故仁王經云法性空故
即受想行一切皆空也)。】
「　一法絕無聲」

【(一音者真如也法身真理湛寂
疑然視聽不立故絕無聲也法華經云諸法寂滅相不可以言宣)。】

「　理勝他邪見」

【(大乘一真之理善殄外道異宗佛以四辯摧邪故立勝他
之義地持論云為破邪論安立正道)。】
「　求緣不自聲」

【(當仁濟物不求妄緣
道隱真心應機說法說無所說不自聲也法華經云一坐十小劫安然寂不動)。】
「　窮之深妙性」

【(究暢玄微幽隱難測深窮妙理般若真空妙性靈明離相方顯仁王
經云復以何相而住觀察)。】
「　消息更分眀」

【(分眀聖智普照靈源廓顯法身
是真消息維摩經云前際不來後際不去現在不住)。】

「　詮釋還源理」

【(金剛經云我皆令入無餘涅槃大般泥洹還源妙理眾流
入海鑛盡成金攝應歸真詮釋𢍆理)。】
「　玄門不二成」

【(仁王經云了達此一
二真入苐一義玄門者勝義諦不二成者證真理時萬法俱寂洞達一真不二成也)。】
「　窮之不可得」

【(圓覺經云又如夢中人醒時不可得窮之妙理究極真源了相
皆空故無所得)。】
「　達了境無聲」

【(維摩經云所聞聲與嚮等達者智慧之明
境者緣塵妄法真空至理妙湛如如照而常寂故無聲也)。】

「　我說兩平等」

【(凡夫取相見執高仾聖智觀空真妄平等中道既祛二邊
何立法華經云我觀一切普皆平等)。】
「　善緣惡趣境」

【(善緣即戒定慧所感
𢙣趣乃惑苦業所照了善𢙣皆空𢍆無為真境仁王經云三世善惡如空中雲)。】
「　人心勿妄語」

【(真諦無妄道断名言了妄皆空名實語者維摩經云諦是道塲不誑
世間故)。】
「　拔舌閻王整」

【(如來正法普利群生不起妄緣清淨向佛三祇
業息一法現前證道謌云若將妄語誑眾生自招拔舌塵沙劫)。】

「　求化因中實」

【(法華經云我等為沙彌時各各教化如是等眾求化者學
佛化行因中者三大僧祇真諦不妄故云實也)。】
「　非從有相聽」

【(仁王經云
世諦幻法無名無體非從者修無所修證無所證聽者取也弗可以有相而取之)。】
「　誰人強分別」

【(梵天請問經云誰為善眷属誰為惡人冤誰人者指彼迷士強
分別者於一真如妄生相著)。】
「　寂靜辯門庭」

【(仁王經云我今無說汝今
無聽寂靜者真諦離言門庭者諸佛教門慧解相應照真達俗名之為辯)。】

「　解遂非緣境」

【(悲增智化離相為心皆以無緣大慈化利有情置無上道
維摩經云菩薩行於非道是為通達佛道)。】
「　微中漸得名」

【(超凡入聖修眾
德本以真實法權立假名法華經云從生及出家得道轉法輪)。】
「　經関文引論」

【(無法說法理𢍆真空此謂文字般若皆歸實相仁王經云文字者𢍆經應頌希
有論議一切皆如)。】
「　迷悟覺他情」

【(悟則佛慧迷則眾生自利利他先人
後巳覺性了空迷悟自遣圓覺經云不與法縛不求法脫一切覺故)。】

「　證智因中法」

【(如來真智不可詮量假因仗緣證悟佛性證悟皆空果因
無得仁王經云未得為性巳得為智)。】
「　能持性上經」

【(真性之經非教非授
菩提之法能解難解真性真空說無所說金剛經云為人演說不取於相)。】
「　真如心相遣」

【(真如本淨心相塵銷諸妄遣除真性自朗圓覺經云猶如磨照垢淨
眀現)。】
「　無漏自然醒」

【(不起無明未嘗昏醉如來真覺元本清淨靈眀廓徹
醒醉都寂圓覺經云漸断諸障障盡願滿便登解脫清淨法殿)。】

「　志淺求非遠」

【(志淺者小根也怖僧祇之劫長棄寶所而不往一心䪺悟
萬法圓成楞嚴經云不歷僧祇獲法身)。】
「　心行脚不行」

【(心遊性海應物
度生無去無來動念常寂智度論云於一佛國不動而能徧諸佛剎)。】
「　矒然真是境」

【(真心澄照萬法凝然迷矒覺來真境洞徹靜乱俱泯語默皆空智與理𡨋
識與神會維摩經云受諸觸如智證)。】
「　達即悟無生」

【(真空之理性自凝然
妙達無生是成正覺證悟非悟不断不常仁王經云聞法悟解得無生忍)。】

「　果諭愚癡軰」

【(心生法生心滅法滅本從心有終向心無以果眀心以因
達果愚癡不悟一向貪求法華經云慳貪嫉姤成就諸不善根)。】
「　雪山道化
成」

【(下修不證自獲圓成暫止雪山理成正道成一切義布法無邊佛本行經云詣
金剛座吉祥長者持草奉施)。】
「　地因菩薩種」

【(菩薩因地苦修求證我佛
妙法䪺悟無生維摩經云一切煩惱皆是佛種)。】
「　福業救眾生」

【(福之與業
出沒無窮眀去暗來開附無際行願經云徧淨㽵嚴勝福力以大福力饒益有情)。】

「　因說來生果」

【(仁王經云俱時因果異時因果因者下種果者得實說來
生者指今世之用心是來生之報應)。】
「　無如一味情」

【(圓覺經云無眀真如
無異境界無如者無眀翳幻情者一切異生了境皆如故云一味)。】
「　華嚴經廣大」

【(華嚴經云廣大如法界究極如虗空華嚴者表於萬行經者指於一乘量
等無邊故云廣大)。】
「　諸聖𢍆真誠」

【(楞嚴經云如是法門微塵如來承此
心開得無上道諸者眾多不一聖者断障證真妙覺明心𢍆真誠也)。】

「　義達經中要」

【(如來藏中韜真隱妙真空至理顯了無方達我玄機誰人
能會法華經云解義者是人難得)。】
「　金蓮萬葉生」

【(金蓮表瑞喻佛出興
萬葉敷榮化被無極因果無盡緣起一多上生經云處處皆雨金色蓮華)。】
「　深緣容易得」

【(深即菩提妙道緣乃眾行相資心印朗然䪺超諸地洞眀諦理無念
無修一彈指間清淨圓滿行願經云一念一切悉皆圓)。】
「　甚處諭圓眀」


【(清淨法身妙湛凝常四智圓眀萬德功滿金光眀經云圓眀無垢淨如滿月)。】

「　法妄終無得」

【(法謂真法妄即幻妄寂滅理中修證無得圓覺經云菩薩
眾生皆是幻化實無寂滅及寂滅者)。】
「　三途自不眀」

【(三途者三界之中下
趣苦情無眀重障覆沒慧心故不明也法花經云無明暗蔽而生三界杇故火宅)。】
「　門庭真諦事」

【(諸佛境界妙用法身事得理融諸相永寂楞嚴經云如來示我
一味清淨心地法門)。】
「　路要坦然平」

【(路者諸聖大道要者津濟之功洞然
坦平寶所達矣仁王經云諸佛如來無異路故)。】

「　無語勝相成」

【(金剛經云無法可說是名說法無語者寂嘿之理相成者
取相之言法性離聲妙達真空故云勝也)。】
「　居高能作下」

【(法華經云為大
國王為求法故事仙千歲居高者喻於真性作下者萬法為依唯大士達之矣)。】
「　精心觀自在」

【(楞嚴經云良哉觀世音得大自在力精心者離染之智自在者
善人圓通應念生益)。】
「　善相諸天化」

【(上生經云諸天子等化作五百萬億
寶宮善相者現佛境界諸天者神用光明從真起相變化無窮)。】

「　說業因緣事」

【(演說眾生業惑因緣差別事相本無自性悉假因緣中觀
論云未曾有一法不從因緣生)。】
「　佛心化有情」

【(諸佛之心具四無量普觀
含識為癡所盲現三類身廣行化導法華經云欲令一切眾如我等無異)。】
「　凡迷難自解」

【(群迷曠劫二障尤深末遇發揮誠難自解華嚴經云譬如闇中寶無
燈不自見)。】
「　甚處達無生」

【(死此生彼人之常情即生無生焉能了達楞嚴
經云云何得證無生法忍)。】

「　玄了義中趣」

【(義中之趣玄在𢍆真執義遺真寧殊逐塊圓覺經云修多
羅教如標月指)。】
「　五眀上聖行」

【(五眀者內眀因眀聲眀工巧眀醫方眀悲
增大士却入世間學貫五眀廣利群有唯識論云五地菩薩善達五眀)。】
「　不隨雲水意」

【(雲彌空而絕跡水善利以無心喻彼聖人虛懷應物不循此意曷𢍆
如如唯識論云大法智雲含眾德水)。】
「　誰是到無情」

【(始覺未發二執唯堅
對境逢緣孰能無念起信論云念念相續未曾離念)。】

「　幽隱無涯際」

【(幽深隱密五眼莫窺法華經云幽固深遠無人得到橫徧
竪窮十方無際楞嚴經云空生大覺中如海一漚發)。】
「　超昇善惡程」

【(善惡
因果從業緣生妙體虛凝超然絕待楞嚴經云非因非果)。】
「　十方豋覺道」


【(法界無邊國土無量塵塵有佛皆轉法輪無數眾生常登覺道攝論云十方世界諸有情
念念巳證善逝果)。】
「　真理自然眀」

【(妄心起處幻化彌綸煩惱盡時菩提
自顯圓覺經云譬如磨照垢盡明現)。】

「　大洽群生善」

【(洽者潤也一音演法普應群機如雨無私三草齊潤始乘
少善終至菩提法華經云乃至小低頭皆以成佛道)。】
「　緣情事可精」

【(緣應
有情事極精妙身心不動影現十方華嚴經云不起菩提樹而昇忉利天)。】
「　無心復不慮」

【(無度生之心絕緣塵之慮投機赴惑如響應聲瑜伽論云𨚗伽常在
定)。】
「　賢聖道相成」

【(三寶十聖學佛修因四智圓時皆成此道圓覺經云
無不因此法而得成菩提)。】

「　信行無時捨」

【(位入初心我病未遣執其力行無有捨時圓覺經云一切
菩薩見解為礙)。】
「　因中自不眀」

【(能取既在修未稱真因位之中是不眀了
楞嚴經云若於因地以生滅心為本修因欲求如來不生滅果無有是處)。】
「　坥然依妙法」

【(實際坦然聖凡無二依斯妙法修即𢍆真金剛經云是法平等無有
高下)。】
「　真界有名聲」

【(音聲求我雖日行邪方便隨冝假稱名号法華經云
名聞徧十方)。】

「　智者祖師用」

【(智者照了萬法洞徹靈源三世如來依之如母從上諸祖
皆得其用)。】
「　知空不暫停」

【(靈知空寂法尓恒然異彼覺知剎𨚗遷謝荷澤
云知之一字眾妙之門)。】
「　運之無返覆」

【(繁興大用不立纖毫物我俱忘
云誰返覆中觀論云不來亦不去)。】
「　說法話堪聽」

【(說法之義理通一切
五塵之境皆可示人何謂堪聽妙歸無說華嚴經云剎說眾生說三世一切說)。】

「　我見他方外」

【(執我見者背覺合塵如在他方伶俜辛苦楞嚴經云窮露
他方乞食馳走)。】
「　心緣鍊不精」

【(心緣外塵如狂認影皆由智慧磨鍊未精
維摩經云無方便慧故縛)。】
「　身中空寂舍」

【(外求者不能自觀身中有真空
圓寂之舍是二世如來同安樂處維摩經云畢了空寂舍)。】
「　利益有無情」


【(若歸此舍萬德圓常情與無情平等寂滅利益之義良在茲焉涅槃經云寂滅為樂)。】

「　真秘玄中有」

【(真如秘密玄妙理中三世十方一切諸有圓覺經云猶如
空花依空而有)。】
「　非緣是不成」

【(如上諸有從業幻生非假眾緣即不成就
涅槃經云諸法從緣生)。】
「　虛空非假合」

【(昏鈍頑空形色而有本不可得
況假合耶楞嚴經云漚滅空本無)。】
「　真智本來眀」

【(群情未覺恒處夢中
真智湛然本來眀了起信論云有大智慧光眀義故徧照法界義故)。】

「　戒定貪嗔欲」

【(持戒求天習定忻上貪欲嗔恚皆墯三塗楞嚴經云如汲
井輪㸦為高下)。】
「　昬衢居舍屋」

【(昬衢舍屋喻無眀窟宅眾生轉轉無眀為
因智慧未生如處長夜涅槃經云如生盲人)。】
「　因緣能諦信」

【(因緣即出
世因緣諦信乃審决眀了法華經云諸佛世尊唯以一大事因緣故出現於世)。】
「　不䧟寒冰獄」

【(信大乘者尚不滯於二乘豈更墯於冰獄圓覺經云地獄天官皆為
淨土)。】

「　慧引菩提證」

【(謂諸菩薩歷位修行漸次加功引發妙慧慧圓漏盡䪺證
菩提般若心經云依般若波羅蜜多故得阿耨多羅三藐三菩提)。】
「　施張道眼眀」

【(位登大果五眼圓眀妙用施張無幽不燭法華經云佛為世間眼)。】
「　破於非法相」

【(眾生執法佛說法空眾生離法求非法相金剛經云若取非法
相即著我人眾生壽者)。】
「　區別善能精」

【(理事隱顯生滅始終區別源流
盡其精妙楞嚴經云披剝萬像㭊出精眀)。】

「　說譬諭空色」

【(如來大悲憫物迷執種種譬喻廣演色空欲令眾生二邊
無著楞嚴經云即空即色非空非色)。】
「　三乘徧十方」

【(化攝群機佛佛同道
三乘之法恒徧十方法華經云十方佛皆現梵音慰喻我我等亦皆得㝡妙苐一法為諸
眾生故方便說三乘)。】
「　捨迷求法易」

【(妄執堅時聖凡懸隔捨迷求法易空
𠛴𨚗楞嚴經云狂性自歇歇即菩提)。】
「　似對釋中王」

【(釋中王者即如來也
十力無敵自在如王華嚴經云若能如是解諸佛常現前)。】

「　理順無為法」

【(性本無為湛然如海順斯理者自𢍆真常楞嚴經云無為
無起滅)。】
「　云何起信章」

【(此法深妙菩薩分知大智聲聞杜於視聽凡夫
云何而能起信法華經云其智慧門難解難入)。】
「　降魔成道業」

【(因圓果滿
示現道成摧伏眾魔俻彰威德法華經云四魔共戰有大功勳)。】
「　功定入他方」

【(道符妙體功用圓明塵𠛴無邊同歸一化楞嚴經云於十方界坐道塲)。】

「　詮之不了悟」

【(歷覽群詮貴於會旨執詮忘旨了悟何因楞嚴經云豈唯
忘指亦復不識明之與暗)。】
「　圓智豈名揚」

【(證理未圓其道猶晦於詮不悟
其智豈揚華嚴經云未得名為真實菩薩)。】
「　妄執隨緣得」

【(虛妄計執隨彼
緣塵猶如渴鹿奔逐陽熖起信論云緣念境界住持苦樂心起著故)。】
「　小升似㪷量」

【(輒將劣智推度上乘如用小升㪷量於物圓覺經云如取螢火燒湏彌山
終不能著)。】

「　求福先知妄」

【(如來藏內法寶無邊福向外求誠為虛妄般若頌云施寶
如沙數唯成有漏因)。】
「　邪行道不彰」

【(忘失正念向外貪求尚縱邪行豈彰
其道金剛經云是人行邪道不能見如來)。】
「　凝然歸性海」

【(作止任滅四病
彌加淨慮凝神自符玄旨楞嚴經云遊汎如來大圓覺海)。】
「　法要自開張」


【(圓通至理大用現前舒卷縱橫無非自在楞嚴經云坐微塵裏轉大法輪)。】

「　解即非難曉」

【(𠛴𨚗妙慧解了真源曠劫無明自然開曉楞嚴經云迷晦
即無眀發眀便解脫)。】
「　因無二法張」

【(因者性也對果虛名一尚不存二云何立
仁王經云譬如牛二角照解見無二)。】
「　縱撗知浩渺」

【(縱橫則纖毫不滯浩
渺則如海無涯圓覺經云遊汎如來大圓覺海)。】
「　福業事俱長」

【(無漏福報
與塵沙德業俱同一味長遠無際青龍䟽云理深功妙福難思)。】

「　證念修行故」

【(契證憶念所修行門恐失本心墯諸邪網遺戒經云譬如
牧牛之人執杖視之)。】
「　皆明損益方」

【(方者法也具明行人修行損益損則
誤成魔業益則速證菩提法華經云如醫善方便為治狂子故)。】
「　若依清淨理」

【(清淨理體凡聖真源依之修行功倍日劫圓覺經云皆依圓照清淨覺相永斷無明)。】

「　不壞是金剛」

【(金中之剛故名金剛能摧萬物而物不能壞以喻智
慧能断煩惱而煩惱不能𡧱楞嚴經云如金剛王常住不壞)。】

「　志樂還湏問」

【(所樂法門理湏咨决多聞增慧大願無虧楞嚴經云大雄
大力大慈悲希更審除微細惑)。】
「　詮源事廣張」

【(詮顯法源廣張事相於一
毛孔轉大法輪華嚴經云如來於一語言中演說無邊𢍆經海)。】
「　是非難自曉」

【(義天星布理事重重管見之徒是非難曉楞嚴經云如說藥人真藥現前而不能識)。】

「　釋辯理歸長」

【(消釋辯會性相有空究盡所長歸一真理法華經云唯此
一事實餘二即非真)。】

「　果報依文釋」

【(果為酬因經中廣明欲令眾生避𢙣因也維摩經云善𢙣
之業亦不忘)。】
「　因明義㝡長」

【(因能感果經中廣明欲令眾生怖苦果也
涅槃經云作𢙣不即受如灰覆火上)。】
「　業隨身照影」

【(善𢙣種子念念熏成
宿業相隨如身照影維摩經云是身如影從業緣現)。】
「　善寂𢙣悠颺」

【(善寂
者實相也寂然如空清淨不變𢙣業者幻相也寂然如雲悠颺不断維摩經云善寂是菩
提性清淨故)。】

「　因辯無邊性」

【(因者性也先摽異名無邊性者正辯本體圓覺經云如法
界性究了圓滿徧十方故)。】
「　其如要度量」

【(絕相離名本超思議淺智未决
湏假度量圓覺經云若諸眾生本來成佛何故復有一切無眀)。】
「　法中眀隱顯」

【(法無隱顯迷悟成差大覺悲深䪺明玄旨圓覺經云始知眾生本來成佛)。】
「　廣大起名揚」

【(一味之法廣大難明安立假名振揚塵𠛴楞嚴經云迦陵仙音徧十
方界)。】

「　義滅眾生妄」

【(如來所演塵沙法義能滅一切眾生無始時來顛倒
虛妄楞嚴經云消我億劫顛倒想)。】
「　凡愚智不長」

【(凡夫愚昧智解不長
縱遇法門無能悟入維摩經云除彼不肖人癡瞑無智者)。】
「　方圓皆是習」


【(方正圓通其智無礙皆由宿習力用彌彰起信論云有熏習善根力故信業果報)。】
「　萬法一中王」

【(萬舉大數法則䡄持一貫其中尊如王者法華經云十方世界中唯
有一乘法)。】
御製秘藏詮卷第二十

丙牛歲高麗國大藏都監奉
𠡠雕造

御製秘藏詮卷第二十一　　　　　肥

** 御製佛賦(以存意空覩無漏為理次第用韻)

「　妙覺玄門」

【(清淨法身名之曰妙悟此法性是名為覺二空真理名曰玄門
謂此實性離相寂然達法本真名之妙覺楞嚴經云如來藏中性色真空性空真色清淨
本然周徧法界法華經云開方便門示真實相謂玄門者能詮教也經云其智慧門難解
難入玄贊䟽云門有二義一者體妙具五難心謂難見難覺難知難解難入等也二難了
二乘不知故經云一切聲聞辟支佛所不能知也)。】
「　佛聖知原」

【(梵語佛陁
華言覺者覺謂覺察心心所之惣名者是主義無漏五蘊假者稱主主者身中具三覺故
即自覺覺他覺行窮圓故名為佛聖者正也圓滿義障盡智圓證窮法界乃稱為聖本智
內𡨋得法親故名知諸法本真一切莫過故稱為原涅槃經云若有一法過涅槃者我則
說為如幻如化法華經云唯佛與佛乃能究盡諸法實相故曰知原諸佛之所知也)。】
「　取捨金輪之位」

【(求無上菩提名之為取弃金輪之位是名為捨謂世尊應
當金輪王位此是化身如來示現而矣華嚴經云菩薩摩訶薩以十事故示現出家一為
猒居家故示現出家二為著家眾生令捨離故三為隨順信樂聖人道故示現出家四為
宣揚讚歎出家功德故示現出家五為顯永離二邊見故示現出家六為令眾生離欲樂
故示現出家七為先現出三界相故示現出家入為現自在不属他故示現出家九為顯
當得如來十力無畏法故示現出家十㝡後菩薩法應尒故示現出家也)。】
「　利樂給孤之園」

【(利謂十利樂謂五樂說三乘無漏之法令求無七正真妙理名之為
利說於十善令積修因得生人天是名為樂湏達長者廣施黃金為置精藍與佛居止憐
貧憫物世号給孤祇陁六子施以林木謂之曰園)。】
「　六法彌深」

【(佛位六根充境
六識名為六法此之六法行相難了名曰彌深於此六法廣修六度積累十因正覺始成
正身初會悲智雙運性相兩融楞嚴經云阿難汝心麤浮不悟見聞發明了知本如來藏
汝應觀此六處識心為同為異為空為有為非同異為非空有汝元不知如來藏中性識
明知覺明真識)。】
「　靈境而故非眇小」

【(一心覺性謂之曰靈六種所緣
謂之曰境此之靈境是一真妙性萬法本原非聖莫知實非眇小楞嚴經云阿難汝猶未
明一切浮塵諸幻化當處出生隨處滅盡幻妄稱相其性真為妙覺明體唯識論云如來
五根五境妙定生故法界色攝非佛五識雖依此變然麤細異非五境攝如來五識非五
識界經說佛心恒在定故論說五識性散亂故)。】
「　三界圓滿」

【(六欲所居名為
欲界修諸梵行得自定居謂之色界猒麤名境唯心心所四蘊成身名無色界是名三思
三身具足四智圓明體用恒如依正平等名之曰圓跡履下因道圓上果纖瑕永盡片善
無遺謂之曰滿唯識論云謂諸如來三無􂗆刧修集無量福慧資粮所起無邊真實功德
及極圓淨常徧色身相續湛然盡未來際恒自受用廣大法樂)。】
「　清淨而曩劫常存」

【(無漏智心澄湛鑒照曰清無生法忍離諸障染名之曰淨梵語刧波
華言時分曩久也謂此清淨之性體非断常古今不易名曰常存楞嚴經云若真汝心則
無去來華嚴經云菩薩摩訶薩十種清淨見緣起法故見法清淨見法清淨故見國土清
淨見國土清淨故見虛空清淨見虛空清淨故見法界清淨見法界清淨故見智慧清淨
是為十修行積集一切智故又楞嚴經云世尊如果位菩提涅槃真如佛性菴摩羅識空
如來藏大圓照智是七種名稱雖別清淨圓滿體性堅凝如金剛王常住不壞)。】
「　念想當初」

【(謂世尊思欲生於濁世之時而常作念化利有情於兜率天作是思惟何處受
生釋種成道經云觀五事而下生一觀根熟未熟二時至未至三諸國何國處中四諸種
族何種族貴盛五觀過去因緣誰㝡真正合為生處故觀此五事於迦毗羅中國而受生
也)。】
「　周旋梵會」

【(謂世尊思欲生下界之時天人周徧旋達世尊是名周旋
梵眾瞻仰諸佛下生名曰梵會釋迦成道經云菩薩欲下生時當現五瑞令梵眾知一放
大光明二者大地震動三者魔宮不現四者日月星辰不復光明五者天龍八部皆悉震
動不能自止而諸天問佛佛荅我今不久捨此天宮生閻浮提又法華經云尒時諸梵王
及諸天帝釋護世四大王及大自在天并餘諸天眾眷属百千萬恭信合掌禮請我轉法
輪我即自思惟若但讚佛乘眾生沒在苦不能信是法破法不信故墜於三𢙣道我寧不
說法疾入於涅槃尋念過去佛所行方便力我今所得道亦應說三乘作是思惟時十方
佛皆現梵音慰喻我善哉釋迦文第一之導師得是無上法隨諸一切佛而用方便力也)。】

「　降吐九龍」

【(謂菩薩初降生之時九龍吐水而沐浴故華嚴經云菩薩從兜
率思欲下時香風林中現十種瑞一者忽然廣愽二者土石變為金剛三者寶林行列四
者沉木粖香種種㽵嚴五者華鬘充滿六詣寶恒出七池出芙蓉八天龍合掌而住九天
人恭信十者十方諸佛放大光明天帝釋梵雨雜名香九龍在上而吐香水沐浴菩薩初
降之身又雨天衣繽紛亂墜不可稱􂗆也)。】
「　因從十地」

【(遠求佛果近積勝因萬行
熏增皆由十地一歡喜地二離垢地三發光地四熖慧地五極難勝地六現前地七遠行
地八不動地九善慧地十法雲地菩薩於此十地修諸勝行永断十重障求無上菩提一
異生障二邪行障三闇鈍障四微細煩惱現行障五二乘般若槃障六麤相現行障七細
相現行障八無相中作加行障九利他門中不欲行障十於諸法中未得自在障断此十
障證真解脫唯識論云得菩提時頓断煩惱及所知障)。】
「　有情而無不攝受」

【(菩薩攝化一切有情之時於三界九地以四無量心悉皆化之以大慈故與眾
生樂用大悲故𢪺眾生苦以喜無量攝有情以捨無量濟群品維摩經云以布施攝貧窮
以淨戒攝毀禁以忍辱攝嗔恚以精進攝懈怠以禪定攝亂意以智慧攝愚癡又為聲聞
乘說四諦法為獨覺乘說十二因緣法為菩薩乘說六波羅蜜法為人天乘說十善法又
以隨類化身於三𢙣趣中種種方便化諸有情令得離苦解脫也)。】
「　種相非儀」


【(謂世尊攝化眾生之時一切種類無不攝受四生九類有想無想悉皆度脫維摩經云佛
以一音演說法眾生隨類各得解又法華經云貴賤上下持戒毀戒威儀具足及不具足
正見邪見利根鈍根等雨法雨悉皆潤之又以三十二應隨處現身而為說法)。】
「　迷途而頓悟修行」

【(隨塵背覺謂之曰迷奔馳四生是名為途即三界內一切有佛
性眾生間世尊說大乘圓滿䪺教以三慧根而積修勝行華嚴經云於一念中出生佛智
解了一切無盡法門揔持辯才悉皆具足)。】
「　緣同解意」

【(為聞法之眾際會世
尊所說之法依教修行通佛意旨楞嚴經云阿難及諸大眾蒙佛如來微妙開示身心蕩
然得無罣礙是諸大眾各各自知心徧十方見十方空如觀掌中所持葉物)。】
「　由是遠離迷津」

【(顯世尊思利有情踰城出家作此念巳捨離迷津求成正覺身
放光明照四天王天乃至照於五淨天宮尒時諸天見此光巳皆知世尊成道時至唯識
論云謂此心品離諸分別所緣行相微細雜知不忘不愚一切境相性相清淨離諸雜染
純淨圓德現種依持能現能生身土智影)。】
「　觸類皆空」

【(既成無上菩提了達
依圓是有徧計皆空楞嚴經云如是以此合覺之觸顯於離知涉勢若成因于勞觸兼身
與觸同是菩提也)。】
「　眾生寂滅於顛倒」

【(地水火風眾法合成名曰
眾生妙理寂然雜諸名相名為寂滅有情於此而生妄想名為顛倒於無法之處執於有
法楞嚴經云云何汝今以動為身以動為境從始洎終念念生滅道失真性顛倒行車性
心失真認物為巳輪迴是中取自流轉又云若此妙覺本妙覺明與女來心不增不減無
狀忽生山河大地諸有為相)。】
「　菩薩得躡於真蹤」

【(梵語菩提
薩埵華言覺有情即佛在因位之時所修萬行遠趣菩提履踐如來之蹤篠證菩提之路
唯識論云由聖道力断彼障故令從種起名得菩提起巳相續窮未來際此即四智相應
心品)。】
「　修道雪山」

【(積功累德名之曰修無漏真智謂之曰道謂菩薩於雪山
修道之時精持苦行華嚴經云菩薩摩訶薩為十種修行法一恭信尊重諸善知識修行
法二常為諸天之所覺悟修行法三於諸佛所常懷慚愧修行法四哀愍眾生不捨修行
法五事畢竟心無變動修行法六專念隨逐發大乘心修行法七遠離邪見勤求正道修
行法八摧破眾魔煩惱業修行法九知諸眾生根性勝劣修行法十安住無邊廣大法界
除滅煩惱令身清淨修行法也)。】
「　枯槁之形體皆瘦」

【(練行修真煩惱
枯竭精心趣道業海乾然華嚴經云佛子菩薩摩訶薩為十種事示行苦行一為成就劣
解眾生故示行苦行二為𢪺邪見眾生故三為不信業報眾生故四為隨順離淨世界法
應尒故五示能忍劬勞勤修道故六為令眾生樂求法故七為善欲樂我樂眾生故八為
顯菩薩起行殊勝故九㝡後生猶勤精進故十為諸天世人諸根未熟待時成熟故示行
苦行)。】
「　施張法教」

【(安布立理高建法憧名曰施張所詮妙義名之為法聲名
句文是名為教即施設乘十二分教令諸有情而得悟入故法華經云我此九部法隨順
眾生說入大乘為本以故說是經又唯識論云巳依聖教及正理分別唯識性相義所獲
功德施群生願共速登無上覺)。】
「　摩訶之性智潛通」

【(梵語摩訶華言
曰大即此詮會大乘妙理名之為性與實相𡨋合故曰潛通唯識論云即證真如智與真
如平等平等俱離能取所取相故大般若經云無智亦無得以無所得故菩提薩埵依般
若波羅蜜多故心無罣礙無罣礙故無有𢙢怖遠離顛倒夢想究竟涅槃)。】
「　喜動灌頂之徒」

【(此顯佛出世也世尊欲說妙法先以放光覺動群情華嚴經云謂菩薩摩
訶薩念言一切世間沒在欲泥除我一人無能勉濟如是知巳熙怡微笑心自誓巳然後
放光明灌諸天徒眾之頂而欲宣揚妙義又楞嚴經云即時如來從𦙄萬字涌出寶光其
光晃昱徧灌十方所有寶剎諸如來頂旋至阿難及諸大眾頂)。】
「　天花如雨」


【(既放妙光而說妙法釋梵天眾而雨天花即顯如來說法之瑞故法華經云雨天曼陁羅
摩訶曼陁羅釋梵如恒沙無􂗆佛土來雨栴檀沉水繽紛而亂墜如鳥飛空下供散於諸
佛又經下云香風吹萎花更雨新好者)。】
「　位顯無垠之上」

【(垠者岸也礙也
為佛居於無學之位超過小聖之功正覺始登法身初證二障俱盡四智齊明不居生滅
此邊高達菩提彼岸華嚴經云諸佛世尊十種無障礙住一所謂一切諸佛皆能住一切
世界無障礙住一一切諸佛皆能住一切世界無障礙住三一切諸佛皆於一切世界無
障礙住四一切諸佛皆能於一切世界演說正法無障礙住五一切諸佛皆能於一切世
界住兜率天宮無障礙住六一切諸佛皆入法界一切三世無障礙住七一切諸佛皆能
坐法界道場無障礙住八一切諸佛皆能念念觀一切眾無障礙住九一切諸佛皆能以
一身住無量不可思議佛所及一切眾生處無障礙住十一切諸佛皆能開示無量諸佛
所說正法無障礙住)。】
「　恒作方便之主」

【(謂成佛之時得自受用身名之
為恒故唯識論云所證法身是凝然常自受用身是相續常現起十重他受用身三種化
身是起盡常謂之恒變起隨類化質名為方便為三界外人天說法之師名之為主)。】
「　菩提道廣」

【(顯佛果位中親證無上菩提謂證菩提巳得此無漏四智圓明名之
為道三身具足萬行俱成目之為廣即如來自受用身也唯識論云謂諸如來三無􂗆刧
修集無量福慧資粮所起無邊真實功德及極圓淨常徧色身相續湛然盡未來際恒自
受用廣大法樂也)。】
「　聽金口以宣言」

【(妙法親聞是名為聽化身起用
目為金口演說正法名曰宣言故法華經云令諸聽者得六神通雖能如是亦未為難於
我滅後𦗟受此經問其義趣是則為難又唯識論云謂諸如來由成事智變現無量隨類
化身居淨穢土為未登地諸菩薩眾二乘異生稱彼機冝現通說法令各攝得諸利樂事
也)。】
「　自在逍遙」

【(因圓果滿染習巳無變化無窮現通說法名曰自在故華
嚴經云言詞自在無能測故音聲自在無能障故智慧自在隨所發意悉開悟故又變現
身土出沒不窮此界他方現通說法故名自在逍遙)。】
「　化銀闕而斯覩」


【(即佛三身之中化身如來無漏妙智變現百寶㽵嚴白銀世界樓臺宮闕如諸天宮殿令
一切眾生悉皆而見是名為覩佛地論云佛智具能現故又唯識論云無限善根所引生
故又經說佛化為菩薩之時為四輪王化四大洲一北俱盧洲二東勝身洲三南贍部洲
四西俱陁𡰱洲即是鐵輪王化南洲銅輪王化東南一洲銀輪王化東西南三洲金輪王
化四大洲此皆佛之境界故仁王經云十善菩薩發大心長別三界苦淪海中下品善粟
散王上品十善鐵輪王習種銅輪二天下銀輪三天性種性道種堅得轉輪王)。】
「　云何一切」

【(發問徵起名曰云何諸法既多故云一切故無量義經云以眾生性無量如來
設教亦無量又百法論云如世尊言一切法無我何等一切法一者心法二者心所有法
三者色法四者不相應行法五者無為法故云一切)。】
「　寂靜三無」

【(妙性本元
名為寂靜體無生滅性自本空即此空性於此三無離相寂然又楞嚴經云生則色空諸
法等生滅則色空諸法等滅所因既無因生有識作何形相言三無者一天盖無私喻佛
悲普道圓覆育平等故二地載無私喻佛萬類所依能生善故三日月照無私喻佛身智
光明朗照世間故)。】
「　莫辯精心之舍」

【(出世無漏真智名曰精心世間
有漏之心不能曉了空寂之性目為無辯若不能令心清淨即不能了真空之性故維摩
經云畢竟空寂舍則指心為舍不住真心法華經云入如來室著如來衣坐如來座處眾
無所畏廣為分別說)。】
「　慧分破暗之厨」

【(以無漏妙慧破無明黑暗
如千年暗室得一炷明燈故華嚴經云菩薩摩訶薩有十種智業而照於無明一信解業
二不捨菩提心業三近善知識業四樂法樂義業五生諸佛想智業六順菩提心業七明
照一切法智業八了染淨心智業九菩提舍智業十皆勤修習無有懈退智業皆慧之所
成謂之厨諭於如來寶藏也)。】
「　迷途而邪執尚昬」

【(未得真覺似處
夢中三界奔馳五趣流浪迷明滯暗難出昬衢背正合邪是為妄執唯識論云由有我執
故牽生煩惱障分別者發業俱生者潤生由此眾生恒居分叚身由有法執故牽生所知
障令有學聖者居於變易身謂之尚昬又楞嚴經云此迷無本性畢竟空昔本無迷似有
迷覺)。】
「　貪癡皆障」

【(一切染著為貪無明黑暗曰癡煩惱體生所知障起是名
為障故法華經云若人小智深著愛慾為此等故說於苦諦眾生心喜得未曾有佛說苦
諦真實無異又楞嚴經云知見立知即無明本知見無見斯即涅槃)。】
「　達識而
終歸曉了」

【(會解之因名之為達了別之義迷之為識親證妙理體性本空
故唯識論云由見道門中起二空根本智達徧行真如二空後得智達依他起性如照像
水月等乃至十地滿心金剛無間道断佛地障根本智達徧法界理後得智識達徧法界
事)。】
「　智慧堪居」

【(割断邪正目之為智揀擇三性名之為慧即此無漏智慧
居於實相之中故唯識論云謂諸如來由平等智示現微妙淨功德身所居純淨土為十
地菩薩眾現大神通轉正法輪断諸疑網)。】
「　思一念兮興異」

【(造善不善
無記三性之法能記憶於過去未來現在三世之法皆由無明盖覆謂興一念世間諸法
㸦起妄念故楞嚴經云由是引起塵勞煩惱起為世界靜成虛空虛空為同世界為異彼
無同異有有法性)。】
「　想千世以何殊」

【(不取諸法之象能隱正真之理不起
異見與大千世界無有殊等故華嚴經云一念普觀無量劫無去無來亦無進如是了知三
世事超諸方便成十力)。】
「　故其慷慨怡然化諸有漏」


【(怡然則喜樂之象慷慨乃廣大之義興慈運悲救三界苦有漏之相隱覆真性所以佛為
說之故唯識論云然變化身及他受用身雖無真實心及心所有化現心心所法無上覺
者神力難思故能化現無形之法)。】
「　寒熱之生老病苦」

【(四相所遷
念念不住行蘊飄馳新新相續故生表有法先非有滅表有法後是無異表此法非凝然
住表此法暫有用故楞嚴經云譬如暴流波浪相續前際後際不相逾越行陰當知亦復
如是)。】
「　月宮之蟾光白晝」

【(佛身明淨皎若蟾光無漏真智明同白晝
故楞嚴經云我以足𢫾案地海印發光汝暫舉心塵勞先起)。】
「　視慈雲之忽至」

【(謂世尊布大智雲演大法義視之忽至沃潤群生故華嚴經云譬如三千大千
世界將欲成大雲降雨名曰洪霔一切方處所不能持唯除大海佛子如來應正等覺亦
復如是興大法雲雨大法雨名成就如來出現一切二乘心志狹劣所不能受所不能持
唯除諸大菩薩心相續力故云視慈雲之忽至)。】
「　彌逐妙音」

【(謂世尊出清淨
妙音演說真空實性故華嚴經云佛子應知如來音聲徧至普徧無量諸音聲二應知如
來音聲隨其心樂皆令歡喜說法明了故三應知如來音聲隨其心解心得清凉故四應
知如來音聲化不失時無不失時無不閒故五應知如來音聲無生滅如呼響故六應知
如來音聲無主業起故七應知如來音聲甚深難可量故八應知如來音聲無邪曲法界
所生故)。】
「　鄙妄想之縱撗」

【(謂宣甚深妙法能祛妄想於稠林即虛妄
之法奔馳三界輪轉四生縱撗自在故楞嚴經云三界虛妄猶若空花)。】
「　良緣自透」

【(能起信心自生妙智因緣會遇逋悟真空故楞嚴經云三緣断故即菩提心菩提心
生生滅心滅此但生滅滅生俱盡無功用道若有自然如是則明自然心生生滅心滅此
亦生滅無生滅者名為自然矣)。】
「　且夫福業相隨」

【(天上人閒受勝
樂處福業相蔽不斷輪廻福隱業捐不求果報唯識論云由諸業習氣二取習氣俱前異
熟既盡復生餘異熟)。】
「　哀憫之悲」

【(謂佛世尊起大悲心救眾生苦利樂有緣
願登佛位悲智深廣名為哀憫故楞嚴經云如一眾生未成佛道我終不於此趣泥洹又
唯識論云謂諸如來成事智大慈悲力由昔所修利他無漏淨穢佛土因緣成熟隨未登
地有情所冝化為佛土或淨或穢或大或小前後際故了無所得)。】
「　曠刧而無遮信受」

【(世尊於曠大刼來廣修萬行悲智深妙利益自他豈有遮障於法也故佛地論
云謂諸如來成自受用身巳一得永常存盡未來際為一切有情作大歸依故)。】
「　莊嚴而去就皆冝」

【(既設利生嚴持佛國諸來菩薩同轉法輪覩彼玄機流傳
正法故華嚴經云如來有十蓮華藏世界微塵􂗆相每一相有八萬四千好又云菩薩示
住兜率天入於三昧名光明莊嚴身放光明徧照三千大千世界隨眾生心以種種音稱
彼機冝而為說法也)。】
「　揚法而芝蘭並秀」

【(以佛無漏妙音宣揚正法
令諸有情道芽增長故華嚴經云佛隨一言音演說法眾生隨類各得解人天二乘十地
菩薩皆登自果)。】
「　宗經而道性堪為」

【(萬法之本謂之宗攝化群品是
為道妙智證真親證實性故金剛經云一切諸佛及諸佛皆從此經出又云在在處處則
為有佛若尊重弟子故云宗經也)。】
「　軒盖化成」

【(菩薩寶乘曰軒如來㽵嚴
為盖故華嚴經云百萬億阿僧秖軒盖百萬億阿僧祇花􂪥等由此妙相嚴持稱揚佛會之
瑞也)。】
「　將辯根塵之相」

【(謂世尊證無為法寂十善心悲智圓通根塵泯
滅布徧法界不相障礙如一室之千燈光光涉入如來八識心心所通故華嚴經云依中
現正正中現依如帝網之重重㸦相交映故曰根塵之相無相障礙)。】
「　慈悲宴坐」

【(慈能與樂悲善救苦非在定心安然宴坐故維摩經云不起滅定而現諸威儀)。】
「　喻超戒定之基」

【(以法顯理為喻能持戒定為基故唯識論云謂圓照智相
應淨識由昔所修自利無漏純淨佛土因緣成熟從初成佛盡未來際相續變為純淨佛
土周圓無際眾寶莊嚴自受用身常依而住謂之戒定)。】
「　於戲大教開張是非鄙俚」

【(於戲亦歎美之辤興隆大教之旨謂佛出現攝化群生破
邪見之情立正真之理哀憫眾生愚迷所障執空為是執有為非一法圓通萬緣俱息唯
識論云若不催邪難以顯正)。】
「　與天地而同久」

【(謂聖教詮法真實微
妙不隨諸相㸦興異見非天地而攸久矣)。】
「　散馨香而綺靡」

【(法教
廣行曰散無漏名句可忻可樂是為馨香謂世尊所說經文名義二種遠離世間聲香味
觸名稱普聞言踰理表是為綺靡維摩經云菩薩各各坐香樹下聞斯妙香即獲一切德
藏三昧又云有以園林臺觀而作佛事楞嚴經云是故當知味舌與嘗俱無處所即嘗與
味二俱虛妄本非因緣非自然性)。】
「　心猿意馬」

【(心識緣慮狂若樹猿意識
奔馳甚於逸馬故楞嚴經云是故當知意法為緣生意識界)。】
「　惑境界以何多」

【(煩惱根塵攀緣妄想為境所轉難證菩提故楞嚴經云一切有情見不起色聽不出
聲)。】
「　火宅冤家」

【(煩惱恒然義同於火貪嗔積集喻之為宅忿恨相侵疾妬
交結是謂冤家故法華經云三界無安猶如火宅)。】
「　勿慵墮於彼此
巳矣哉」

【(戒約群生莫懷懈怠莫執彼而生此莫逐妄而弃真故楞嚴經云汝等必
欲發菩提心於菩薩乘生大勇猛决定損弃諸有為相)。】
「　天上人間無不歸於真理」

【(因修梵行果熟生天十善精持自然超證故法華經云此經難
持若暫持者我則歡喜諸佛亦然如是之人諸佛所歎楞嚴經云是故於中一為無量無
量為一小中現大大中現小不動道場徧十方界身含十方無盡虛空於一毛端現寶王
𠛴坐微塵裏轉大法輪滅塵合覺故發真如妙覺明性)。】

** 御製佛賦(以悲雨敷說聲廣聞德為韻)

「　聖種者積善功而化之」

【(聖種者具成佛之性顯如來之
心果從因生名曰聖種又佛是金輪王之種名之聖種然後積德累功勤而修鍊行六年
之苦行服麻麦以安禪難修能修方成道果故成佛經云佛因行既滿果行巳圓坐金剛
座成無上道身紫金色三十二相眾生視之無有猒足身力無量不可思議光明照耀無
所障礙成就相好如鑄金像佛地論云佛之功德積萬行而鍊之也)。】
「　離六情而得清淨」

【(六情者六識也外境絕緣內心不起心無境而清淨離相凝然
境無慮以和融泯澄實際又六情者好惡喜怒哀樂非此意也故法華經云得是常眼清
淨耳鼻舌身意諸根清淨於四眾中說法心無所畏得大勢力又淨名經云目淨修廣如
青蓮心淨巳度諸禪定又花首經云如來妙色身功德不可量六情本清淨遠離諸塵垢)。】

「　尊三界以作大師」

【(尊者主也長也十号之中三界獨尊号也三界
者欲界色界無色界界者因義眾生迷故造業輪廻墮在三界之中故受四生之報佛有
悲智示相人間統三界而為師綰四眾而稱大故寶積經云尒時月首菩薩白佛言世尊
世尊為三界大師四生慈父願為我等開說心地法門又本行經云世尊初生之際作師
子吼而唱是言我生巳盡梵行巳立所作巳辦不受後有於三界中為其大師普化眾生
故又瑜伽論云佛為三界大師令一切眾生皆師受化故)。】
「　降伏一切之魔
心皆歸正法」

【(世尊功行既滿萬德將圓受牧女之乳糜納吉祥之軟草登金
剛之寶座證實相之菩提先伏外魔次袪內賊四魔既殄若皎日之麗長空六賊巳銷似
銀蟾之昇逈漢是宣正法啔化邪徒一切歸依故降魔經云尒時世尊入金剛三昧定放
無量種種光明照二千大千世界一時震動時六欲天宮主魔王心生忿怒興種種心恐
怖於佛佛於定中都無動相魔心歸伏佛為說法得無生忍又淨名經云降伏魔冤制諸
外道)。】
「　智通千識之妄想攝受慈悲」

【(邪徒云除
利生心啔開方便智通解脫門令千差萬別之眾生頓除妄想用四攝三輪之教授可顯
慈悲言攝受者四攝法也一布施攝饒益眾生故二愛語攝方便開導故三利行攝以行
利他故四同事攝作業同化故言慈悲者四無量心之二數也悲能拔苦慈乃與安妄識
既無智通乃顯故寶積經云我從無量劫具足慈悲攝化一切眾生令入正道瑜伽論云
佛後得智達妄通真了妄識故)。】
「　佛下生於兜率天宮殊勝緣故」

【(兜率者梵語也此云知足亦云止足為此天人皆修止足行也天者
光潔光明之義欲界六天中第四天也案佛本行經阿含經釋迦譜說佛在兜率名曰護
明欲下降生先觀緣故且見眾生對執眾苦交煎漂流於五欲海中沉埋於四魔山內並
無知覺難有出期若不下生如何救拔乃問金團天子何國堪生唯有迦維衛城淨飯王
處有三種之殊勝合菩薩之所生三種者一世世金輪王二家家修十善三摩耶皇后端
正無比堪作世尊之母也當是時七月十五日託生先布異香次攝天相乘六牙之白象
別兜率之九重降神母胎安然十月又本行經云摩耶懷於菩薩有四種異常一自覺身
輕如四禪樂二恒聞天樂韻響晴空三常有異香徧宮氳郁四猒世欲情深思山澤有此
殊異故顯其祥然而臨生之際瑞應千般卿雲長覆於王都天樂徧聞於國內更有多種
殊勝具在教文謹引一三上符前意者矣)。】
「　降時而九龍吐水」

【(案西
域記云毗藍園去淨飯王所都十五里園周十里其中名花異草芳菲而似錦鋪成瑞獸
珍禽宛轉而如金點出清泉夾道翠竹暎空春夏月間人遊不絕經云菩薩臨當生日摩
耶心念遊園八萬婇女嬪妃遮擁出國十方天仙聖眾侍從而行笙歌闐空煙霞覆野幢
幡寶盖綺㸦交通入到園中相次遊看見一大樹名曰無憂夫人舉手攀枝菩薩右脇降
誕時當四月八日平旦寅時大聖降神天地震動九龍噴水具八德而香雨紛紛千葉篷
生舉雙足而花開步步又案周書異記云周第四主昭王二十四年甲寅之歲四月八日
平旦江河泛漲枯井湧泉宮殿人舍山川大地咸悉震動有五色光貫入太微徧於西方
盡作紅色昭王問太史蘇由是何祥瑞奏曰西方有大聖人生故現其瑞故知此土西方
相去十萬降生徵兆其唯一同又准智度論云菩薩生乃九龍吐水表成佛願度九類眾
生)。】
「　應現而一法如雨」

【(應現者神通啟化之儀一法者觀根示真
之本一雨者喻顯平等之利經云佛以一音演說法眾生隨類各得解又云一雨所潤三
草二木受潤不同良以應現無方振一音而隨機接化垂形有利宣三乘而如雨普滋平
等之元其唯此也)。】
「　周宣教受仙花而碧落芬芳」

【(案本行經云佛初生之際南北東西各行七步周􂔓四方而宣是言天上天下唯我
獨尊是時乃天雨四花地搖六動百寶湧希奇之狀九天出微妙之音帝釋梵王布祥煙
於碧落九州四海觀瑞氣於遙空萬彙芬芳咸蒙教受者)。】
「　馥郁軿羅寶殿而煙霞舉措」

【(馥郁者馨香之貌軿羅者軿闐羅列交暎
相宣之相案本行經云太子生至第三日迆邐廻宮寶鐸吟風珠幡暎露宮嬪婇女列仙
隊以前行玉馬金車排威儀而旁進天花滿路天樂喧空士庶軿羅香煙馥郁咸覩希奇
之狀盡生難遇之心從早至昬方入帝開寶殿者七寶裝飾也煙霞者祥瑞之貌也舉者
動也措者致也即是動搖掩暎光彩之相案本行經云太子到宮別營宮室隨三時之建
殿用七寶以裝成少海宮中巳覩煙霞之相宣猷庭內早聞祥瑞之徵王及群臣無不慶
賀者)。】
「　盖為貪瞋濁世道演將敷」

【(盖為者發語之端也
貪謂貪愛染著為性生苦為業瞋為瞋恚增恚為體惡行為業能令身心熱惱起諸惡業
不善性故濁者滓穢義下惡可污名之為濁有其五種一者命濁地持論云今世之人多
皆短壽極長百歲善業力弱命根漸短由殺生業之所感故名為命濁二者眾生濁地持
論云若諸眾生不怖不畏今世後世惡業果報由造惡因仗外惡緣五蘊假者作惡無善
名眾生濁三者煩惱濁地持論云若此眾生增非法貪諂曲妄語攝受邪法及餘惡不善
法除五見外所餘根本煩惱及隨煩惱由性數習逢惡境牽過失尤重名煩惱濁四者見
濁論云若於今世法壞法沒邪法轉生多近外道習其惡見撥無因果斷其善根用五見
為體名為見濁五者刼濁論云劫者時分義若饑饉刧疫病刧刀兵刧煩𢙉增多惡業尤
重便招惡果三灾遂生名為刧濁切以貪瞋二法過失偏深繫縛一切有情沉墜五濁惡
世兀兀既無於驚覺冥冥何有於出期頼佛慈悲演其真道先𢫾生滅令知煩惱之性空
次顯真心令悟菩提之體實將敷至道可在利生依之修行目然出離矣)。】
「　恩施物外信及有無」

【(佛出于世化被大千恩霑九有之間澤及三無之外
執斷執常之軰悉捨邪心著有著無之徒咸歸正信故楞伽經云我出濁惡世教化諸眾
生令生清淨信皆成無上覺佛忍廣大化及有無也)。】
「　雙林之樹下隨喜一念而譬喻昬衢」

【(案西域記云拘口郍城西南三里有
跋提河金沙渾流河側有娑羅樹此云堅木四季開花花如蓮花青黃赤碧顏色間雜每
一莖花有其千葉遇有佛出世此樹乃生世尊欲歸圓寂此樹變白表萬德歸一元案涅
槃經云世尊於雙林樹下面門放光照三千界召集有緣悉皆雲赴聽佛說法㝡後垂誡
廣說三乘五性皆是權道欲令眾生悟一真心是一佛性遂說乳酪醍醐喻顯從凡入聖
故又說若遇良醫不遇良醫有差不差喻顯無聖種性與有聖種性眾生各別故又說昬
衢喻明眾生有煩惱所知二種重障迷覆其心不能省覺處昬衢之途上在煩惱之街纏
擾擾忩忩以日繫日佛宣妙法教示群迷令生一念淨心令知一真佛性了本還源歸真
證寂人天隨喜咸受㝡後之誡者也)。】
「　知非捨戀求真實堪依仗」

【(知非者覺悟興歎之詞見世五苦八苦年來月遷虛幻無常何堪依戀案本行
經云太子年漸長大欲出四門觀遊見老耄之容身傴髮白覩病苦之相肉盡形銷各問
因依頓生惶懼世有何法堪為依歸但念求真成為可仗矣)。】
「　得逢利樂緣寂自在鋪舒」

【(得逢者菩薩出家時至也利樂緣寂者遇見沙
門說法利樂寂靜之緣也自在鋪舒者見沙門相容止可觀自在無塵鋪舒有序本行經
云太子出遊逢見沙門問曰何為沙門荅曰剃髮染衣居山慕道出煩惱塵勞修離垢勝
利諸緣永息名曰沙門太子一聞心生歡喜此為利樂是我得逢乃𠡠迴車潛思出家之
計矣)。】
「　豈不知大海無涯」

【(案起世經樓炭經云須彌山下七金山外
有四大洲大海圍繞寬廣無邊深莫窮底喻眾生迷故在煩惱未能出離悟故於煩惱海
中取得無價寶珠入於智慧乏海菩薩發心修行意在於此度一切眾生令入智慧海矣)。】

「　諸天事廣」

【(諸天者三界之內天眾不一名曰諸天大般若經云欲界
有六天四天王天忉利天夜摩天兜率天化樂天他化自在天色界有十八天初禪三天
二禪三天三禪四天四禪九天無色界四天空處天識處天無所有處天非非想處天事
廣者或是定地或是散心或五蘊成身或四蘊為質身量廣大壽命無邊雖修十善之所
招由拘三界之繫縛太子觀見未為可愛者矣)。】
「　猒宮中粉黛之色」

【(太子出家時至四門遊觀見其四相迴至宮中深生猒惡且見六宮婇女八萬餘人
或衣之錦綺羅紈或粧之珠翠粉黛外相如仙似玉內相如癰如蛆九竅常流如畫瓶盛
惡物皆唯不淨有何可戀案普曜經本行經云太子年當十九二月八日夜半子時觀諸
婇女或坐或臥綺㸦交加頭髮蓬亂衣裳顛倒形容醜惡不堪觀矚乃自歎曰苦哉苦哉
何堪戀著遂思出家者矣)。】
「　棄尊貴輪王之上」

【(言輪王者案普
曜經云有其四種一金輪王王四洲二銀輪王王三洲除北俱盧洲三銅輪王王二洲除
西牛貨洲四鐵輪王王南贍部洲欲往諸國乘空而行七寶導前四兵從後七寶者一金
輪寶二象寶三馬寶四主藏臣寶五主兵臣寶六摩尼珠寶七玉女寶四兵者象馬車步
兵金輪王於四洲㝡尊㝡貴具三十二相太子若不出家當作金輪王案本行經云太子
年當十九二月八日夜半子時天人於空中叉手白言出家時至此時若不逾城至明星
現時當作金輪王七寶隨至於是命車匿鞴馬四天王捧馬足逾城是捨尊貴至極之位
乃居深山曠絕之方得不難捨能捨難修能修者矣又案本行經云太子夜半子時出城
至天明到檀時山中廻馬王𠃵陟付與車匿令啟白父王若不成無上菩提誓不廻本國
遂脫珍御服貿僧伽梨衣爰用寶刀自落其髮相次前行見欝頭藍仙人阿陁羅邏仙人
阿羅羅摩子問其修定方法所荅並未稱心更覩諸異見外道或編椽臥𣗥五熱炙身或
頭戴火盆修諸苦行太子亦見盡非真實乃自往摩竭𨚗國頻婆娑羅王所化之境雪山
之南無人煙之處入於禪定日飡一麻一麦降伏異見鵲巢於頂膝穿於蘆苦行六年方
成佛道案普曜經方廣莊嚴等經云太子年巳三十十二月八日明星見時忽然大悟三
十四心而成於佛身長丈六紫磨金色項佩圓光赫弈如日所以捨尊貴之位而求於佛
者矣)。】
「　蓮花生處舉意而動合周旋」

【(案釋迦譜
云世尊將成正覺先往尼連河澡浴仙人亞樹枝椄佛上岸三十二相煥爛分明身光照
耀自在無礙頂生螺髻周迊右旋地神捧千葉蓮花乘世尊足花動足不動舉體全真運
動合意巍巍金相如蓮開而潔離諸塵瑩瑩玉毫似月生而光輝普照利益三界其唯大
矣)。】
「　衣鉢隨時悉是真純之相」

【(衣即僧伽梨衣
比云重衣三衣之中㝡重故鉢即四天王所獻之鉢案本行經云佛六年苦行滿巳入尼
連河浴畢往其善生村受二牧牛女獻佛乳糜時四天王各獻佛一鉢佛以神刀令四鉢
合成一鉢四緣宛然四天王各見世尊獨受我鉢又轉女身經云世尊身如全叚金剛無
生熟二藏度受其食雖受乳糜及眾多食為利益眾生示相而食世尊食乳糜訖受吉祥
草執持衣鉢往菩提樹下金剛座上取證菩提純一無為唯真實相入三昧定放白毫光
欲伏外魔先湏警覺又案西域記云金剛座在中印土摩竭陁國東南四十里菩提樹即
世尊生日其樹方生三十年內長高三丈青翠蓊欝春冬不凋金剛座者純紫磨黃金之
所成故佛才成道座自湧出又案普曜經云過去迦葉未來彌勒現在釋迦俱於菩提樹
下金剛座上而成佛果降伏魔冤故知佛智一揆應化有時若不顯衣鉢之希奇何以表
真純之相狀者矣)。】
「　莫不魔緣恐怖鐵皷威聲」


【(莫不者轉韻發語之端魔者欲界第六天主但是欲界空居地居山林何海俱属臣下雖
具大福德無其正見故得魔名案本行經云佛於金剛座上放大光明照耀魔宮魔王覩
見光眀身毛皆豎恐怖不安驚懾無地又聞空中聲曰釋子成佛誓度魔之眷属令一切
空竭魔王聞聲轉更悶絕先遣三女媚惑世尊各逞妖艶欲動佛心佛以神力化彼三女
成三󵠪母髮蓬顏變醜不可觀更召百萬億垓諸鬼神等或擎山戴石裂面變形或降雹
興雲吞龍騎象黑風四起鐵皷聲雷側塞虛空諠動天地持槍執戟刃頭而盡變蓮花拋
石推山空中而仡然便住魔王執劒親斬世尊手才舉時劒寸寸斷魔王倒地良久方蘓
世尊慈悲乃說偈言我經無量刧修成金剛身縱魔滿大千不能動一毛魔聞說偈知力
不如唯發歎言希有希有故知我慢山雖高定慧力更大魔軍信伏佛化方興瑜伽論云
黑山既倒白日斯現若不摧邪如何顯正者矣)。】
「　覺閻浮之愛境達幽闇之無眀」

【(覺者警覺觀察之義閻浮者智度論云湏彌山南有
大閻浮樹根圍十六由旬子如甕大其色如金南贍部洲之名因樹彰号愛境者愛即貪
愛境即五欲樂境達即了達幽闇即是愚癡迷覆前境都不了達名曰幽闇世尊既降伏
天魔制諸外道如日月初出無幽不照如優曇花生寶為希有開發智慧之門照破無明
之宅興心利濟啟慈運悲拔出愛河了達幽闇才成佛果度生之心在斯者矣)。】
「　三乘之性相皆空觀音自在」

【(三者從𢿘彰名乘者運載之義
運載修行行人至菩提彼岸法華經云乘此寶乘直至道塲攝論云法性真如所乘大性
理事俱載自運運他到於彼岸皆名為乘眾生根性不同有其三種一聲聞乘於四諦理
起行修行斷苦集之染因證滅道之淨果法華經云為求聲聞乘說應四諦法又云以佛
道聲令一切聞故二緣覺乘觀十二因緣始終無實觀其逆順減行減緣興起觀心證生
空理法華經云為求緣覺乘說應十二因緣故三者大乘修六度萬行斷煩惱所知功歷
三秖願該四誓始於十信終至二依俻受諸勤勞方成不思議法華經云為求大乘者說
應六波羅蜜令得無上菩提故性者體性相者相狀佛成道後廣說三乘摽一真空顯其
性相隨根悟證各有等差聞思修發乎觀音教理行彰乎自在利益之本其在斯文者矣)。】

「　十地之因緣解脫啟諸有情」

【(十地者十地菩薩斷
惑證理階級位次修行進道巳淺至深有其十種十地論云一歡喜地初斷煩惱所知二
障證徧行真如極懽喜故二離垢地離無明垢極清淨故三發光地發智慧光照自他故
四焰慧地智焰現行無間斷故五難勝地所修勝行極難比故六現前地法空智果念念
現前故七遠行地所修佛行漸到岸故八不動地證無生忍得自在故九善慧地二利普
修善巧便故十法雲地慈悲如雲說法如雨故言因緣解脫者佛為一大事因緣故出現
於世所謂開示悟入佛之知見啟化有情令依教起行發聞思修薰習三慧引起本識無
漏智種生於現行斷或證理離其繫縛得解脫故言解脫者有其八種瑜伽論云一內有
色觀外諸色解脫二內無色觀外諸色解脫三淨解脫身作證具足住解脫四空無邊處
解脫五識無邊處解脫六無所有處解脫七非非想處解脫八滅受想解脫良以有情福
感遇佛出興開解脫之信門示出塵之要路依之修學十地可階矣)。】
「　應現四十九年」

【(應者應機說法權身方便也現者化現隨方誘接力用也竊以初於鹿苑轉四
諦之法輪終至提河演一乘之實性中間或談般若或說密嚴或演楞伽或宣深密或向
忉利天上荅摩耶重恩或生毗衛羅城報父王孝義白鷺池側靈鷲山中給孤獨園摩竭
陁國或於樹下或往林間或向天官或住下界或受請處或往有緣或說大乘小乘或說
空教有教隨根隨性或淺或深遮詮表詮權道實道應病設法任器方圓開八萬法門入
無邊三昧神通應化徧及十方住世四十九年說法三百六十會逐會證果者莫可稱數
悟無上道者如恒河沙三千大千普霑法雨他方此土盡獲醍醐應現慈悲其功甚大矣)。】

「　歸空告滅」

【(世尊開化緣滿示相還源顯萬法歸空明生滅無滅受波旬請
入般涅槃金軀將掩於雙林諸天景慕玉相韜光於鶴樹四眾哀號案涅槃經云世尊於
二月十五日平且面門放光上徹有頂下照空輪遇光照者皆發菩提心収光從口而入
宣告四眾一切諸法從緣而生從緣而滅念念無常湏生警覺吾今背痛示入涅槃北首
面西而入滅度是時天地震動日月無光諸天鬼神淚下如雨哭聲徧三千大千世界空
中唱言法幢折法燈滅法船沉法海竭又案周書異記云穆王五十二年壬申之歲二月
十五日平且暴風忽起伐損人舍傷折樹木山川大地悉皆震動午後天暗雲霧慘色西
方有白虹十二道南北通貫連夜不滅穆王問太史扈多曰是何徵也奏曰西方有大聖
人入滅衰相現矣千年之後教法行於此國後至一千一十七年教始到此故知萬法本
空真體無變來有時而去有日其在斯矣)。】
「　演涅槃般若之智」


【(演者宣闡開說引發之義涅槃者梵語此云圓寂具三德故名圓離二生死故名寂三德
智大般若經云摩訶般若解脫法身又斷德智德恩德涅槃修證不同有其四種一白性
清淨涅槃上至諸佛下及有情緫有此性雖在煩惱之中煩惱不能染污在凡夫不減處
聖位不增名為自性清淨涅槃二有餘依涅槃者由出煩惱障證生空真如而心永寂有
父母所生苦依身在名有餘依涅槃三無餘依涅槃者即是阿羅漢人起無漏智火焚却
五根身灰心滅智同大虛空名無餘依涅槃四無住處涅槃者世尊因圓果滿頓證法身
有悲故觀見眾生輪廻苦趣不住涅槃從體起化名無住涅槃般若者梵語此云淨慧般
若不同有其三種一實相般若從真如得名二觀照般若體用雙顯三文字般若依能詮
教立然而佛開般若之真智宣演涅槃之妙門吸引群迷令到彼岸者矣)。】
「　寂阿祇淨度之劫」

【(寂者寂照通貫顯真智融寂之義阿祇者無數義淨度者
顯三輪體空義修六度行皆清淨故劫者時分義良以佛啟玄門指其頓證了達真妄智
寂境融維摩杜絕其言觀音辯眀其證機唯上等下土知難俯十地於初心促三祇於一
念何須遠征大刧六度俻修龍女頓成法華具顯善財齊證華嚴廣陳所以楞嚴經云銷
我億劫顛倒想不歷僧祇獲法身故云寂阿祇淨度之劫者矣)。】
「　時也深窮幻夢法體如來」

【(時也者歎有為法非堅實遷變之詞也深窮者
了達之義幻夢者將喻法令了知非真實也法體者法身佛也如來者報身佛也法身真
如佛者體徧十方凝然湛寂無為無相絕是絕非種習兩捐一切清淨報身四智佛者三
祇練行六度俻修果滿因圓無障無礙廓周沙界受用無窮唯識論云常自受用廣大法
樂然後於一法界流出化身教化眾生開諸方便指四大五蘊如幻如泡長養色身如電
如夢有為之法念念無常幻化之緣都無實體結巾為兔兔本無形化杖為人人元無用
寶積經云四大元空五蘊無主虛幻之身何須愛著金剛經云一切有為法如夢幼等幻
夢之喻其唯非堅法體如來方能盡遣者矣)。】
「　宣秘旨於山中」

【(秘旨
者妙法深旨也山者即靈山也案西域記說梵云耆闍崛山此云鷲峯亦云靈山多諸鷲
鳥之所棲止亦云山似鷲鳥之形故得其名世尊於此山中說法華經會三乘歸於一乘
三變土曰八方嚴淨多寶塔現化佛齊臻彌勒發揚文殊引昔鶖子啟問佛方許宣先演
二種甚深次說四般知見顯三乘之權實會二諦之有無妙法理深將蓮華而為喻一乘
義奧指白牛而方登棄捨化城到於寶所遐清火宅頓顯衣珠三平等本同十無上何異
法華經云智慧甚深難解難入又云甚深微妙法難見難可了又云是乘微妙三界第一
又云深固幽遠無人能到又云乘此寶乘直至道場佛本出世為一大事因緣是靈山之
秘旨者矣)。】
「　授然燈之佛說」

【(案寶積經云世尊因地修行至第三
阿僧祇刧位居八地名納摩仙人遇然燈佛出世入蓮華大城仙人思欲供養然燈佛將
七莖蓮華上佛願我速成就七覺支然燈佛欲接仙人故於佛面前路上化少泥仙人才
見路上有泥遂脫鹿皮衣鋪於泥上猶有少多泥遂更布髮遮泥請佛上過佛才踏髮三
千大千世界一時震動佛廣為仙人說法乃為授記金剛經云汝於來世當得作佛号釋
迦牟尼故知千古一同聖不虛說昔時授記果應今來者矣)。】
「　故知忍辱為妙大覺聲聞」

【(故知者結前起後之詞忍辱者六度之中第三
忍度也惡境臨身名辱被辱不瞋名忍此行難行故名為妙案寶積普曜經說世尊因時
修忍辱行在一山中居住号曰忍辱仙人春二三月百花俱發歌利國王此云闘諍將諸
婇女入山遊看王見仙人問修何行仙人荅曰修忍辱行王曰若修忍行我當試汝便𠡠
左右令割七支仙人忍行成就安然不動報於王曰王以世刀割我身體我成佛時當以
智慧刀割王結使煩惱言大覺者簡二乘菩薩之義二乘但有自覺菩薩雖有覺他未得
圓滿佛具三覺悉圓滿故得大覺名因修忍行聲振十方果感法身普聞諸國法華經云
以佛道聲令一切聞)。】
「　芥子納須彌之國」

【(此顯我佛作用自在
神變隱顯解脫法門不思議力難可比故且芥子至小須彌量大佛以神力顯其殊勝將
纖微之芥子納廣大之須彌諸天在中如居佛國須彌者梵語此云妙高四寶所成名之
為妙出過眾山故名為高案本起經云湏彌山出水八萬由旬入水八萬由旬一由旬十
六里四寶所成六萬小山以為眷属七金山之所圍繞又維摩經云若菩薩住是解脫者
以須彌之高廣內芥子中無所增減須彌山王本相如故而四天王忉利諸天不覺不知
巳之所入唯應度者乃見須彌入芥子中是名不思議解脫法門又華嚴經不思議品云
將三千大千世界万億須彌山等置一毛端而無障礙故知佛智難思神化頗測若非悟
證方生信心者矣)。】
「　蓮華生足下之雲」

【(此顯如來於十自在
中第八神應自在十力中第六種種勝解力成就故言蓮華者具開敷出水馨香結果之
義雖處淤泥不為污染喻佛智性出離煩惱之泥巳成菩提之果梵語奔茶利迦此云白
蓮華案本生經云佛因地時遇古釋迦佛獻於蓮華至今成佛蓮華捧足又寶積經金剛
仙記云如來行時有三初運神通於虛空中二地神持華華動足不動三離地四指千輻
輪相印地分明雲有自在之功華有清潔之狀將雲喻華故云蓮華生足下之雲也)。】
「　舒卷之煩惱皆除其何語默」

【(舒卷者顯佛三十二
相中第三十一額上白毫相也舒即徧照三千覩見者頓除煩惱卷即團圓瑩潔喻理者
澄湛如如語默融和動靜絕念化而不化其化大行利而無利其利巳廣者矣)。】
「　讚歎之含生布慧照破迷群」

【(佛具一百四十功德開無量無
邊法門頭頭接於眾生機機應於群品稽首讚歎者獲現福報興心求證者得悟無生布
慧之恩群生獲益本事經云任是翹足百千生讚歎如來終不盡法華經云世尊慧燈眀
能照諸幽闇)。】
「　巳而變化神通普霑性德」

【(巳而
者引韻發語之端變者大小不定之義化者無而忽有之功神者靈而應感之稱通者達
彼知此之由且佛具六通變化自在隨心所欲應現在前掌鐵輪於空中外道自伏擎大
石於天界力士歸心澤被大千恩霑九有表佛化德平等普施如杲日昇空無幽不燭若
春雷發響有性皆生言六通者楞伽經云一神境通二天眼通三天耳通四他心通五宿
住通六漏盡通又密嚴經云佛有三種希有一神通希有如外道難化如來化鐵輪於空
中下欲摧碾之而乃歸伏二逆說希有但是眾生起心動念佛一一知之隨心所樂與作
佛事三教化希有即是所化三乘弟子盡證聖果故知佛德普濟眾生者矣)。】
「　悲末刧之有限貫靈臺而不易」

【(悲者哀矜憫濟之義
末刧者從人壽八萬四千歲一百年減一歲減至十歲巳為極限今人巳減壽至七十也
靈臺者真心也南華真經云心是靈臺可隨方轉且夫刧有增而有減壽有短而有長真
心湛然何曾遷易蓋為眾生緣業受報不同遂有九類四生天堂地獄悲於含識不悟修
真令知減刧之短長求真出離者矣)。】
「　娑婆之世界圓滿」

【(娑婆
者此云堪忍世界者具四義一可破壞義二隱真理義三有漏義四遷流義眾生業繫縛
故墮在三世之內遷變蘊界之中佛道圓滿果證無生利益娑婆功唯大矣)。】
「　菩提之道果重滌」

【(菩提者此云覺智菩提不同有其五種瑜伽論云一發心
菩提剏發大乘心故二伏心菩提加行伏煩惱故三明心菩提入見道極分明故四出到
菩提出十地障到妙覺故五無上菩提因圓果滿故佛演妙法開五菩提從淺至深令其
修證永滌煩惱道果自圓自利之行將周利他之心方普)。】
「　我今志慕於真如一心歸依於向佛」

【(我者三我之中主者自在之義慕者
景慕味翫探賾思證之義法華經妙莊嚴王讚佛云如來希有以功德智慧故頂上肉髻
光明顯照其眼長廣而紺青色眉間毫相白如珂月齒白齊密常有光明脣色赤好如頻
婆菓又仁王經波斯匿王即於佛前以偈讚曰世尊導師金剛體心行寂滅轉法輪八辯
圓音為開演時眾得道百萬億又華嚴經普賢菩薩以偈讚佛剎塵心念𢿘可知大海中
水可飲盡虛空可量風可繫無能說盡佛功德故知佛之功德妙好無邊積行所招致成
圓滿所以研盡玄微究窮性相始於初韻終至賦圓備盡諸化門說盡諸相好徧及有情
同得無為之化矣)。】

** 御製詮源歌

「詮源歌。」
【(詮者顯示真際通達佛乘評議玄微度量聖性也源者萬彚之根本
何謂源也萬靈蠢蠢皆有其本萬物芸芸各歸其根未有無根本而有枝末者也况三才
之中人之㝡靈而無本源乎是以我佛示真實相開方便門究自心源本來是佛良由一
念違如之後三界妄現於前何以得知故華嚴經云佛子無一眾生而不具有如來智慧
但以妄想執著而不證得若離妄想一切智自然智無礙智即得現前又經云尒時如來
普觀法界一切眾生而作是言奇哉奇哉此諸眾生云何具有如來智慧迷惑不見我當
教以聖道令其永離妄想於自身中得見如來廣大智慧與佛無異又經云自性清淨心
亦名無師智此乃顯示一切人天本真自心故云原也歌者度聞真諦喜歎金言曉悟本
心讚揚佛智者矣法華經云歌唄頌佛德皆已成佛道)。】
「　昔有佛者」

【(昔者
往古之義佛者釋迦世尊梵語佛陁今略云佛有慧之主此云覺者佛地論說佛具十義
一具一切智二一切種智三離煩惱障四離所知障五達一切法六一切種相七能自開
覺八亦能開一切有情九如睡夢覺十如蓮花開永眠昏衢目之為佛說法三百六十會
俯就機冝住世七十有九年示歸圓寂故云昔有佛者)。】
「　於五百世前持忍辱緣」

【(我佛本因地於五百世中修持忍辱之緣廣蘊慈悲之行金剛
般若論云是極苦忍極續忍極苦忍者謂割截身分也相續忍者謂經五百世也)。】
「　妙覺如來本大仙」

【(妙覺者三祇劫滿萬德周圓於色究信天上大
寶花王座中十方諸佛放光灌頂授佛軄位方稱妙覺也如來者本覺真理名如能證始
覺之智名來本始不二名曰如來華嚴經云十方諸如來同共一法身本大仙者佛本因
地為忍辱仙人也)。】
「　苦行慧超昬衢暗」

【(苦行者天親論云能
忍於苦行以苦行有善彼福不可量如是㝡勝義所以我佛䪺辝輪王之位高拋宮殿之
榮春夜踰城栖身雪嶺六年六時之修道志意專精一麻一麦以充齊身心勤恪遂乃證
無分別惠起廣度人心了達一真法界之源永超二障昬衢之暗)。】
「　三昧因中人不見」

【(三昧者首楞嚴之妙定也聲聞緣覺之士莫知其名因中菩薩之人不見
其體故楞嚴經䟽云不見之地二分雙捐顯此真心密令親悟二分者是見分相分也)。】

「　救度眾生蘊慈悲」

【(救度三界六趣之眾生皆霑甘露蘊慈悲
喜捨之妙行授以醍醐法華經云諸佛出世為一大事因緣開示一切眾生佛之知見故)。】

「　無量劫來多發願」

【(無量者數廣難陳刧者時分為義多發願
者諸佛之願願乃無邊略述四種大願一者無邊煩惱誓願断二者無邊法門誓願學三
者無上菩提誓願成四者無邊眾生誓願度故行願經云無邊願海不可窮盡虛空界盡
眾生界盡我願無盡也)。】
「　方便門開智慧觀」

【(方便者在真入
俗曰方自他俱利名便然真如之中具恒沙佛法以智為門以識為門皆攝一切觀行之
宗瑜珈論云此法善巧成是故名方便)。】
「　萬法從頭皆一貫」

【(貫通
萬法本是一真若能悟之了然安適故法句經云森羅及萬像一法之所印)。】
「　道行清高何障礙」

【(道乃千聖同轍行則萬行齊修清高四釋梵歸
依波旬而何能障礙瑜伽論云佛具四無畏不見有若天若人魔王梵王能於佛前作障
礙者)。】
「　五濁惡世堪修鍊」

【(法華經云諸佛出於五濁惡世若飢饉疾
疫刀兵起時名刧濁若諍訟闘乱諂曲妄語名煩惱濁若不識父母不識沙門不怖不畏
今世後世惡業果報名眾生濁若法壞法沒邪法轉生名見濁地持論云謂今世人多皆
短壽極長百嵗名命濁堪修鍊者淨名經云此土菩薩於諸眾生大悲堅固然其一世饒
益眾生多於妙喜世界百千刧行故云堪修鍊也)。】
「　堪修鍊」

【(再舉上文即可
依信)。】
「　歸至理」

【(水流萬𣲖盡惣歸於天池妙理千差皆同會於性海故唯識論
頌云此諸法勝義亦即是真如)。】
「　無邊國土恒沙水」

【(無邊國土者十
方世界一切淨邦花藏蓮臺香水海國恒沙水者而國傳云阿𨚗婆荅多池此云無熱惱
池在香山之南大雪山之北周八百里金銀琉璃頗􃜃餙其岸也以池東面銀牛口流出
恒河沙細如麵與水混流一沙一國土故曰無邊也)。】
「　圓滿化身知不知」

【(圓滿者報身佛也此有二種自受用報身佛二他受用報身佛化身者大化身小
化身隨類化身知不知者楞嚴經云知見立知即無眀本知見無見斯即涅槃肇論云妙
智存乎物外故不知以知之)。】
「　七寶湏彌納芥子」

【(七寶者三十三
天七寶宮殿也湏彌者此云妙高山也智度論云高三百三十六萬里若依俱舍論高八
萬由旬入水亦尓四寶所成東面黃金南而琉璃西面白銀北面頗璃在大海中亦深三
百三十六萬里據金輪之上亦名妙高山王也納芥子者淨名經云以湏彌之高廣內芥
子中無所增減湏彌山王本相如故而四天王忉利諸天不覺不知己之所入此乃表證
真實示現神通)。】
「　芥子細」

【(世間廣大莫若湏彌物中纖微無過芥子是故經中
引此大小相對曉喻人天也)。】
「　人行麤」

【(庸常之士不遠幽玄鄙俗之人行多
麤率故淨名經云此土眾生剛強難化故以一切苦切之言乃可入律)。】
「　雪山清淨是真如」

【(雪山者世尊修道之所何以居山金光明經云山中
空寂神仙所讚我佛䪺捐五欲鍊行六年悟真如於自心達清淨於意地也)。】
「　真如果證信心重」

【(真如者真謂真實顯非虛妄如謂如常表無變
易故起信論云心真如者即是一法界大惣相法門體所謂心性不生不滅乃至畢終無
有變壞唯是一心故名真如故發智断惑證果起化用也)。】
「　降下山河皆搖動」

【(降下者我佛於迦葉佛時正念生於兜率至周昭王二十三年七月十五
月承日輪白象託陰摩耶夫人故云降下山河皆搖動者准大般若經有六時動一入胎
二出胎三出家四成道五轉法輪六入涅槃此乃入胎時動也十山動搖四河騰湧也)。】

「　舉步蓮花崛山中」

【(舉步蓮花者我佛於周昭王一切四
年甲寅之嵗四月八日降神摩耶遊園而攀樹佛乃右脇而誕生莫不震動𠃵坤傾搖海
岳四方各行七步金蓮捧足以旋生九龍異沐一身玉毫舒光而照曜故云舉步蓮華也
崛山中者法華經云𦒿闍崛山此云鷲峯接北山之陽孤標特起我佛四十年後多居此
山廣宣妙法大演微言會二乘而入一乘通五性而歸一性教流沙界化被十方者也)。】

「　帝釋梵王相𨒦送」

【(帝釋者婆沙論云湏彌山頂縱廣四萬由
旬其中有喜見城面有千門三十三天於中止住謂四方各有八天帝釋居中住善法堂
治化天眾每𨒦佛而供養常送佛於下方持摩賀般若之言免修羅怨隟之難梵王者大
梵天王是三千世界之主也於賢刧中每有如來成道梵王為勸請之人或逢法會宣揚
帝釋備送𨒦之禮今古之常式也)。】
「　般若智」

【(肇論云諸法實相謂之般若能
不證形漚和功也漚和者梵語此云方便智也適化眾生謂之漚和不染塵累般若力也)。】

「　破煩惱」

【(煩者擾也惱者乱也擾乱眾生恒居三界然此煩惱百法論云有六
種根本煩惱一貪二嗔三癡四𢢔五疑六惡見以般若之智火焚煩惱之稠林自然成解
脫之人任運為出纏之士)。】
「　根性自然菩提道」

【(本有大乘之根性正
因薰而發菩提心了達惑障之塵勞功行滿而成無上道菩提何義梵語菩提此翻云覺
據百法論別境中惠為菩提體也准圓覺經大䟽釋菩提云現萬像印群機該動寂通因
果因圓果滿無不由之業用無邊不可具載故云菩提道也)。】
「　清淨色空座逍遙」

【(淨名經云四禪為床座了幻色以逍遙一心達本源證真空而清淨)。】

「　彌勒緣寂無顛倒」

【(彌勒梵語此云慈氏習唯識之觀行曩劫
修持證妙定於楞嚴一生圓滿故云緣寂也無顛倒者心識狂乱為顛背覺合塵為倒楞
嚴經云我彌勒尊乃得無上妙圓識心三昧諦觀十方唯識識心圓明次補釋迦當成正
覺故無顛倒者也)。】
「　比丘僧」

【(比丘者智度論云具有五義一怖魔謂披剃之
時魔宮振動二乞士上從諸佛乞法以資神下從檀越乞食以資身三淨命清淨存活離
邪命故四淨成三業清柔戒品圓滿五破惡十不善業皆破壞故具此五德可稱僧寶者
也)。】
「　比丘尼」

【(比丘解釋如上尼者女也)。】
「　來聽法」

【(十地經頌云如
渴思冷水如飢思美食如病思良醫如眾蜂依蜜我等亦如是願聞甘露法)。】
「　唯願慈悲分解說」

【(大慈悲至隨機而分別萬端若遇奇人解說而咸歸一致
故淨名經云佛以一音演說法眾生隨類各得解)。】
「　故非眇小是修行」

【(我佛發廣大心行廣大行修廣大法證大菩提不同二乘眇小修行也故法華經以
眇目之人喻小乘也)。】
「　經戒相違有罪業」

【(經者至聖之玄言不依而
無由證理戒者律藏之䡄則違犯而有污心因業招惡果罪万治罰故楞嚴經云宣說修
行三决定義所謂攝心為戒律也因戒生定經也因定發惠論也是則名為三無漏學也)。】

「　善男子」

【(智度論云善男子者有十一種德一謂慈悲二三業無失三親近善
友四不顯巳德五隨順眾人六不說他過七不求名利八但樂道德九自業清淨十心歸
實相十一輕賤世法具此十一種德方云善男子)。】
「　善女人」

【(賢善秉志淑德
真廉斆婆湏蜜之高風廣興法化學無畏德之令範深達佛乘華嚴經云婆湏蜜女是大
善知識善財叅問也勝軍王女名無畏德能呵責聲聞樂於小法也)。】
「　愛河不渡䧟迷津」

【(貪愛如瀑河漂有情於天上人間迷妄若泥津慆眾生於三塗
惡道涅槃經云因愛生憂因愛生怖若離於愛何憂何怖)。】
「　波羅蜜相真堪信」

【(金剛經頌云波羅稱彼岸於中十種名一輟巳惠人名施波羅蜜二防非
止惡為戒波羅蜜三堪受諸法未能忘懷為忍波羅蜜四鍊心於法為精精心務達為進名
精進波羅蜜五心慮寂靜為禪波羅蜜六推求揀擇為惠波羅蜜七方法便冝名方便波
羅蜜八希求樂欲為願波羅蜜九不可屈伏名力波羅蜜十如實决断為智波羅蜜故云
波羅蜜相也真堪信者萬德萬行皆依十種波羅蜜方始成就真可依信也)。】
「　遠離六情果從因」

【(六情者即六識也遠離六塵之境內亦六識安然方為入
聖之因乃證超凡之果此釋從因至果或可位登無上淨土不居隱報身而示現化身從
果位而却來因位故云果從因也華嚴經云性因性果因果交徹之義)。】
「　果從因」

【(華嚴經䟽云因該果海果徹因源初心即是菩提果後猶稱菩薩善財初後俱託文
殊智身地位始終同會普光明殿皆斯義矣)。】
「　豈願足」

【(我佛四種大願三願
巳滿一願未足是無邊眾生誓願度所以從法界根本智起後得智從後得智起大悲心
從大悲心起化身救度一切眾生也)。】
「　深淺隨機皆是欲」

【(深者般若
二空應大機而方演淺者阿含四有隨小乘而乃宣各隨樂欲之心如來方便之化故法
華經云於一乘道隨冝說三)。】
「　達磨之心終不曲」

【(達磨者寶林傳
云西天二十八祖是南天笁國王第三子也乃觀音之俯跡捨寶位而從師辯海與智巘
高深覺樹共悲花欝翠傳般若多羅之密即作範五天洞大迦葉波之心源檀風四域而
乃心思西土化終東國緣熟將傳無盡之燈以釋有情之執當梁普通八年得屆金陵武
帝不通玄理達磨潛渡子江當後魏太和十年達於洛陽止少林寺禪觀資神未嘗輙語
得逢惠可方付心珠示現遷神塔興熊耳遺隻履於棺中化全身而西邁宋筠表奏方驗
至真所說之法直指心源䪺開真性故云達磨之心終不曲也)。】
「　品度俱為䪺漸久」

【(善財一發菩提心萬行功德圓滿此乃頓悟頓修之義故華嚴經云
初發心時即得菩提聲聞經劫修行大乘之門未入此乃漸悟漸修也盖為品類之根性
千差化度之儀方萬種故肇論云眾生有種種心識如來有無量教門也)。】
「　戶牖開張相擊觸」

【(禪𨚗理行集序云以承稟為戶牖各自開張此是禪門南
北二宗各生𢩁執也以經論為干戈㸦相擊觸此即一性五性㸦為諍論而不知南宗北
柤俱傳達磨之心一性五乘盡是如來之說若能通會祖意教文自然息諸諍論也)。】
「　大攪長河為酥酪」

【(登地菩薩有大神通作用攪長河為酥酪以濟
飢渴之人變大地為黃金用益貧窮之者)。】
「　覺悟賢眀迷自縛」

【(覺悟
自心賢明之達士迷惑前境愚暗之庸流故金剛經頌云智人心自覺愚者外求聲)。】
「　舉體全歸三界空」

【(舉體者一切眾生心性之體也全歸者了自凡心通
聖性也三界空者迷時三界有悟乃十方空楞嚴經云見聞如幻翳三界若空花)。】
「　病藥施投㸦更作」

【(病者一切眾生八萬四千煩惱之病藥者我佛
如來八萬四千應病法門之藥施設方便善巧投機㸦各不同佛心無異淨名經云八萬
四千諸塵勞門而諸眾生為之疲勞諸佛即以此法而作佛事也)。】
「　振綱領而無強弱」

【(舉網提綱眾目皆張舉裘振領眾毛皆整此是喻也法上言之
佛法大網本無強弱生生體一佛佛道同故肇論云道遠乎哉觸事而真聖遠乎哉體之
則神也)。】
「　邪妄若來皆銷爍」

【(外道邪見之疑冰惠日臨而銷
爍天魔妄念之障礙智劒揮以皆除故大般若經云不出魔界便入佛界)。】
「　一切隨緣有是非」

【(一切者普該萬有隨機緣則有是有非達本心乃無為無事故
肇論云無是而物無不是乃所以為真是也)。】
「　世尊利益心安樂」


【(世尊者世間獨尊号也利益者三千大千之世界俱霑潤益之恩有性無性之眾生盡􂝻
利安之澤圓覺經云有性無性齊成佛道心安樂者𨚗伽常在定佛無散乱心既具三身
仍安四德四德者一常古今不易二樂妙定安神三我無我法中有真實我四淨片善無
遺纖瑕必去肇論云智周萬物而不勞其神形充八極而無其患也故云心安樂矣)。】
御製秘藏詮卷第二十一

丁未歲高麗國大藏都監奉
𠡠雕造

御製秘藏詮幽隱律詩卷第二十二　𦘺

「　我作一篇詩」

【(詩者志之所之也子夏序云在心為志發言為詩故上以
風化下也夫聖人之為心也舉一事措一辭則雖云乎有作窮其深極其遠則寔在乎無
為縱周穆有黃竹之篇魏文有烏鵲之句以此望彼良不足云)。】
「　人間天上知」

【(王言雷動聖化風行道𢍆寰中理窮繫表故大易有言曰先天而天弗違後天而奉
天時而況於人乎而況於鬼神乎斯言不誣矣)。】
「　徒他皆解悟」

【(彼懷生之
大情也但見其四時行焉萬物生焉殊不能盡知天地生成之德乃因言立象庶得象忘
言然後使君君臣臣父父子子各遂其性咸本乎真序天地之高卑法陰陽之倚伏多識
乎前言往行輝光日新者也於是忘僥競之貪心荷成平之正化紜紜之際自有成功碌
碌之閒咸知妙本)。】
「　細認理無私」

【(天以無私而覆也地以無私而覆也
日月以無私而照也盖理本如斯乃出之於自然矣而人由是而生焉其為善者降之百
祥為不善者降之百殃亦無私之義明矣此則正陳述作立言之理所謂言忘而理暢也
不亦冝哉)。】
「　邪妄終名利」

【(邪以不正為名妄以非真為義若乃僭不道之
名竊非常之利名而無實利而無猒則伇伇勞神區區殞性如伊逐馬似彼騰猿斯本邪
思終成妄動心神馳於內形㒵奔於外內外俱弊心形兩疲名愈高而愈矜利彌奢而彌
侈故詩三百一言以蔽之曰思無邪)。】
「　顛狂勿信之」

【(背理而作即顛倒狂
亂之可知既迷其真終昧其性性之昧也真則遠焉亦由百鎰之金不足以供其失路之
費也雖欲信之其可得乎故經所謂如來為真可憐愍者)。】
「　幽深豈易見」


【(自非聖人克勤克儉惟靜惟清則道遠乎哉雖近而不見也)。】
「　逢善即為師」

【(師者䡄範為名也觸類長之何往不適擇善而從其道一也故書云學無常師主善
為師斯乃為心之師非師於心也)。】

「　有年便僻靜」

【(尊高尚齒著在格言況乎知非之年豈無便乎僻靜清虛
守道理𢍆無為冥合真心逍遙玄域矣)。】
「　我意是人知」

【(夫聖人之心若
日月之麗于天孰不知乎照臨之道焉類溟渤之紀于地孰不知乎朝宗之望矣然則廓
靜妭氛澄清沃日者亦民人之心也是知聖人無心以百姓心為心者豈不然哉)。】
「　思極通三界」

【(三界之名乃九地之通稱也得無色定者離色界染觀欲界欲
以修所成慧登解脫門脫屣迷津濯纓定沼也今思極於彼而義張於此大乎哉萬趣同
源五乘一致則何物而不可化矣)。】
「　含靈遶四維」

【(道極四維無幽不照
今且指百億日月中一日月運轉之處𢩁一四天下一金輪王所王之地即五趣雜居之
一也含靈者所謂盡含一真萬化之靈也又莊子云靈府者但畜善以為名也)。】
「　從容閑理道」

【(妙閑至理𡨋𢍆真機自在從容通融萬物故復言之道也)。】
「　動止合規儀」

【(游焉息焉造次於是動靜相生其儀不忒)。】
「　但喜民安樂」

【(書云民惟邦本本固邦寧今比戶之可封諒惟天而是則惟聖克念而民用康又詩
云將安將樂)。】
「　恒持萬載基」

【(聖政育蒼生以守位蒼生藉聖政以全生
生全而太階白平位守而宗枋永保至矣大矣雖休勿休安而持之德以御之又寧止乎
萬年而巳矣)。】

「　善人常快樂」

【(善聖之人靜唯樂道動必得時消息盈虛進退雍雅悔吝
不作快樂乃常是知天道無親唯與善人)。】
「　清淨好歡娛」

【(清淨之化既敷
淳素之風乃復雖焉知於帝力且不違於義方人神阜安禽魚咸遂熙熙然何歡娛之可
及矣)。】
「　感激情分別」

【(天之無恩而大恩生是以聖人行湛露之澤布如春
之人故不求其報而或自起分別欲謝生成盖不達至人之情強作感激之意也)。】
「　優
遊事且殊」

【(道德之域以優以遊事絕殊途情超流俗使夫澆漓之世邁於
義軒之代)。】
「　炎蒸然燧火」

【(炎炎欝蒸為熱方熾復以燧火然而継之亦猶
損不足而奉有餘且萬物負陰而抱陽乃遂生發其或剛壯之氣太盛則順益之道何有
若能高者抑之下者舉之則与天同休稱物平施不亦善乎)。】
「　世昧冷冰壺」

【(世代之間盛衰恒理柰俗之情見榮而進受辱而退殊不知倚伏交相吉凶一致當
得路之時戶可炙手及失寵之際門堪張羅是知冷然之情冰壺可諭矣)。】
「　極意誰消息」

【(上文所言至極之意誰能體解唯有道之士方可明而行之)。】
「　門深且晏如」

【(玄妙之門淵深晏靜迎之不見其首隨之不見其後豈同物變
寧逐時遷儻或修之於身則後天之壽不為遠矣)。】

「　意思何興感」

【(天真之性理本恬然因外事之忽生方感動於內意所謂
情發于中而形於言者也)。】
「　情來不暫休」

【(情觸於事事起於情情逐事流
展轉伇慮以日繫月雖休勿休)。】
「　安危陳計䇿」

【(聖人之有天下也安者謹
而守之俾萬世不拔危者扶而持之使四海一統陳乎計筞化被蒸黎伇思勞神日慎一
日)。】
「　康濟入時流」

【(教立雍熙人皆康濟從微至著日居月諸翼翼孜孜聖化
流於時矣)。】
「　細葉稀踈影」

【(夫香草美人比於君子者詩之雅道也今若貞
松勁栢經霜不凋細葉凡材先秋易落亦猶德行之者堪久姦回之者易摧歲寒然後妍
𧈪自見矣)。】
「　清風滿背秋」

【(時之安也民被穆若之化時之泰也風不鳴條
矧以葵能向陽人能守道金風倐起咸悟清涼)。】
「　凄凉悲往事」

【(春生夏長
見物景之繁華鶿去鴈來覩時光之遷易思巳往之事得不凄凉者乎)。】
「　白髮上人頭」

【(萬事交煎四時代謝苟不能洞達至道自省心機忽焉光陰不覺老之將至)。】

「　往事興人感」

【(夫情感於內而形言于外今言往事興人感者所謂三皇
之後王帝巳還純風蕩蕩修之者昌素德眀眀背之者失矣)。】
「　徘徊空寂寥」

【(至德本寂至理本幽奉之者景慕先哲詠之者化彼諸蒙今言寂寥者凝神理道之
謂也)。】
「　湛然思古道」

【(夫道者通性達情亡言𢍆理古道者即上古中古可
久可大之道也湛然思慕不亦樂乎)。】
「　群品似相邀」

【(體道化物體物成詠
致同聲者相應同氣者相求雲從龍風從虎斯之謂也)。】
「　春臺松栢靜」


【(太皡垂功萬彙成務美松栢茂堅貞之橾嗟挑李揚芳菲之榮彼此一時動息無二)。】
「　秋風海岳搖」

【(春生萬物物不知其化秋肅萬物物不知其功則知榮枯代謝
同歸於道也)。】
「　時遷何倐忽」

【(日居月諸皆言𢙣景今則不然暄凉雖遷
至理寧變也)。】
「　落葉自零飄」

【(潘岳云冬索而春敷夏茂而秋落彼不達
之者為時之憂此則不尓花暖春陽不足以娛也葉凋秋暮不足以悲也)。】

「　坐謝幾光陰」

【(人之處世也若白駒之過隙所慮者名不書於史䇿功不
布於蒸民是以大禹惜於寸陰陶公寶於分景今若居然而坐空度時光良可惜也)。】
「　周才重古今」

【(易曰聖人以智周萬物而道濟天下故曰周才也爰自開闢迨
乎聖朝古今雖殊靡不欽重於斯才也)。】
「　見機堪撫掌」

【(其或事有未萌
理有未達忽發先見之智誠謂天生之才盡在彀中了然任意仲𡰱所謂君子見機而作
不俟終日)。】
「　取捨盡由心」

【(或利及於萬世或專美於一身用之則行捨之
則藏用捨二道盡由於心矣然則聖人利物唯擇其善者而從之)。】
「　緲邈情何遠」

【(前觀千古旁敻八紘縱至道寂寂以何求任塵寰渺渺而無極我若體理如觀
掌中道雖無方情亦自遠)。】
「　清歡力不任」

【(恬淡之道清淨為心達性之理
自覺情歡守道了性所得之樂不同雖任其智非運力乎)。】
「　風前與月下」


【(凉我懷者清風入吾牖者明月內樂逍遙之性外持造化之權美景良辰以道而樂)。】
「　玄
妙海中深」

【(先王治世之機本性任緣之理幽微玄妙造次何知唯大聖智
明而行矣自餘莫測何啻海深)。】

「　何湏山下住」

【(倦朝市好雲水者見喧靜有殊取捨不等而大隱之士閙
中自靜濁處能清)。】
「　道性有閑位」

【(君子樂於道小人笑於道不能勤而
行之豈同居要若閑臨事而緩)。】
「　園裏群飛鳥」

【(苑圓當春鸞凰畢集樂遲
遲之淑景戲灼灼之韶光俾一物無失其所也)。】
「　花開向有香」

【(青帝垂同
百花𥪰秀吐芬芳之艶發散漫之香眾目咸窺群心共羡)。】
「　幽深情自樂」


【(見於未萌察於未兆而樂在其中熙怡自若而汪洋之量每陶陶然)。】
「　老大減踈狂」

【(言年長而知損益之道識可否之機縱逸自止聲色不惑)。】
「　寂滅安居靜」

【(無聲曰寂可證稱滅唯猒苦斷集之土處閴寂無塵之地安閑自樂任淳和之性)。】

「　齊天地久長」

【(天無私覆而長地無私載而久唯聖人之道與二儀同休
三才一貫)。】

「　老冝飡薄粥」

【(髮邁桑榆年侵蒲柳非羹粥而不食非湯藥而不飲)。】
「　省睡一甌茶」

【(良夜慵眠白晝廢寢每孜孜於問道常矻矻於觀書非茶無以滌其
昏昧)。】
「　風味全然減」

【(其或神思澹泞情興闌珊觸目倦為庶事停罷但樂
熙怡之性)。】
「　花開任眾誇」

【(桃李芬芳馨香散澷時容賞歎無阻矜誇詠發
生之力)。】
「　慵來多冷澹」

【(務煩則憚事併則慵旨趣寂寥况味蕭索)。】
「　意緒足交加」

【(正属冥搜又思致理雖勞神用無廢彛倫)。】
「　拄杖閑庭立」

【(引從容之步資舒坦之情故緩帶以立秋庭笻而對殘照)。】
「　怡情笑月華」

【(嘉景良辰清風朗月足可怡情適思滌慮開襟疑望煙霄以資吟笑)。】

「　老漸惟慵墮」

【(歲華相遷漸增慵墮屈伸時減取捨䪺踈遂性任真唯慕
幽靜道德經云大巧若拙大辯若訥斯之謂歟)。】
「　園林罷去遊」

【(是處林泉
非能遊翫是處臺榭豈欲登躋妙淨精通真境湛寂道德經云湛然常存)。】
「　驕矜除以定」

【(不恣驕矜自登仁壽品彙服淳和之性生靈去逸樂之心)。】
「　常為世情憂」

【(方輿之內民庶之閒勞苦之所未均貧富之所未化憂民之思其惟此乎)。】

「　隙地多荒草」

【(閑隙之地不耕則繁草寔多𦘺濃之田弃捨則穀麦不足)。】

「　祥煙落照樓」

【(煙鏁長空霞明遠道蓋非煙非霧嘉瑞之應也)。】
「　自娛閑自樂」

【(萬機之外無事之時或快思以幽吟或怊懷而及物清風朗月轉適
道情)。】
「　細水小波流」

【(泛若波流潤成天澤道德經云上善若水水利萬物
而況水在天為霧露在地為泉源流注無窮而潤下矣)。】

「　不言行教化」

【(聖人處無為之事行不言之教萬物作焉不言而信焉不
化而行焉自然澤及無疆化之廣矣)。】
「　有位豈胡顏」

【(居經濟之位執王佐
之權若不輸莭奉忠助帝王行無為之化者豈不胡顏哉)。】
「　雲靜眀開閉」


【(雲靜則虛豁性靜則清閑閉其銃紛開其閻閨守真抱一得無眀乎道經云善閉無関鍵
而不可聞)。】
「　人忙我自閑」

【(世人不了大道冲靜其體淵深而被情欲所拘
得無忙忙矣是以聖人知其雄守其雌謙其德樂其道得不自閑而無事乎)。】
「　畏繁非市井」

【(鍾鼓纔動輪蹄交蹤碌碌世情忩忩市井貪名𥪰利得不畏繁也)。】

「　就靜覔深山」

【(喧雜之境既猒念山之思盈懷就靜怡神自出塵寰之土
居山𢍆道端然物表之人可不逸樂也)。】
「　道士與和尚」

【(道以虛无為本
釋以寂靜為宗然而辤親慕道雖同長生悟證全別)。】
「　杳𡨋天地間」

【(杳兮
冥兮道宗巳出言教之表天覆地載釋門永離欲界之緣徵事引情得不暢於道乎)。】

「　三春無意賞」

【(青陽始至綠野鋪煙繁華妍麗孰不動心以道遣懷機緣
內息恬和養神則自安於內清虛棲心則不誘於外所以追賞情罷巳登老氏之春臺游
翫心無自𢍆仲𡰱之木鐸)。】
「　老大畏看花」

【(淑景融和百花鬪艶引心神之
㸦亂生情欲於流年知而誡之是以湏畏道經云不見可欲使心不亂以是聖人清目而
不視靜耳而不聽弃心而不慮弃智而全真遣情而接物自然境絕攀緣遊心䪺息)。】
「　雲重思時雨」

【(雲比於德德立而道生雨比於恩恩行而物潤道生則無為之
化翛矣物潤則豊年之瑞足焉雲行雨施德立道存矣)。】
「　心憐落照霞」


【(喻君子之道長小人之道消道長則無為而民自化道消則無事而民自富察物緣情覩
時徵事落暉斜照散作餘霞杲日初昇聚為叚錦光舒景象極目心憐)。】
「　傷情離別恨」

【(送子南浦執別東門春草碧色春水淥波會散之情既切別離之恨
空深世務之心感情如此然而以道為念何傷情之有哉)。】
「　壯志少年誇」


【(幼而多才少而多學自稟生知之性早有老成之風起翦之徒韓彭之士方堅志氣自矜
自誇之謂也)。】
「　短褐厚綿襖」

【(披褐懷玉任真養神寒利短褐飢利糲食
晏如忻樂而忘憂也)。】
「　神清澹薄茶」

【(道既清神茶仍爽思恬然淡薄其德
可大其或內定則神府不亂外密則形情不擾以此清神自洽澹然之性者)。】

「　意遣隨冝樂」

【(謂人心不能變通自凝滯於物理嗜慾紛㧝未聞省巳喜
怒交并但見尤人苟能以心釋疑以意遣惑隨冝致用不滯物情則百慮不能侵万化不
相悖周易所謂消息盈虛蓋言天地陰陽運乎四時春生夏長秋獮冬狩各隨其冝然後
告成故知聖人智周造化德合照臨辯文物之冝觀適用之理天下不得不樂推矣)。】
「　寂然無是非」

【(夫人有七情自相攻伐喜則彼我皆是怒則文物成非蓋不知
其宴安稽乎用捨苟能以心意內遣性識外眀隨物我之冝順語默之致自然各住其性
是非不興)。】
「　不欺終降福」

【(論語云君子有三畏畏天命畏大人畏聖人之
言盖亦垂誡於人使動履正道言秉忠誠不欺詐於天地不矯誣於鬼神內祛邪妄之心
外黜貪殘之行百棲是荷五福咸臻所謂吉凶無門唯人所召書曰作善降之百祥作不
善降之百殃)。】
「　大道隱玄機」

【(大道幽賾包乎天地抱乎陰陽隱有無之
玄微韜𠷠閇之機要廣矣遠矣時有變通載育載生物無凝滯若人遣意釋性隨時所冝
可探大道之機微豈巨祉不可求也)。】
「　廣施知達識」

【(老子謂多藏必厚亡
蓋傷時人侚財黷貨無恤貧拯乏之心割少益多絕施物惠人之義所以聖人知用捨有
凖於濟惠必均渥澤下及於蜫蟲教令廣敷於華夏遵大道之平等欲群氓之緝熙無間
親踈俾同廣大如斯周給達識可知)。】
「　麤中有細微」

【(道之玄遠應無不周
中則隱乎細微外則昭乎廣大亦猶山岳崇峻必納於塵埃江海深闊能汲乎潢潦故知
廣大之內有細微之依愽施廣濟於大知微眀達心誠超悟性識天地休祉亦可見矣)。】

「　心生勿猶豫」

【(心智內眀性識外達眀了則群邪莫侵洞達則眾疑可釋所以
達人用捨君子施為制猶豫於臨機决群疑於有事)。】
「　善惡盡相依」

【(善居
惡之長惡處善之微善積則惡不能侵惡積則善必可服倚伏之道語默之源動而即隨
如影逐響苟或內修其心外秉其行善惡之理豈不稟依從乎正道也)。】

「　少年多意氣」

【(且世人少壯之日或恃富以輕時或因榮而傲物素風莫
識逸樂是滋与夫仲𡰱云後生可畏一何相違矣)。】
「　顏㒵比於花」

【(妍𧈪
雖異盛衰且同縱傳粉何晏連璧潘岳矝儀容於絕代騁才智於一時殊不知大幻者身
敗德者色心不眀道㒵徒比花)。】
「　老大將來至」

【(二曜梭擲四時駿奔雖云
日用不知豈覺老之將至)。】
「　容儀不用誇」

【(折旋俯仰之禮遊處宴樂之儀
或堂堂之軀或𤨏𤨏之質好尚各異所慕皆殊豈悟渥丹之容不留冠玉之㒵非久爭誇
無巳又何恩􂳺)。】
「　黑髭隨日變」

【(日月交馳猶如磨蟻刧石不得云其久湏
彌豈足論其高况綠𩯭黝髭又可得不隨日而變哉)。】
「　白髮笑天涯」

【(頭凝
霜雪心尚馳求既世慮之未忘謂天涯之可涉因言興感良可悲哉)。】
「　賢者誰高尚」

【(昔在上古淳風未漓雖有賢愚各當其分使民不𥪰其誰欲誇是知帝王之心
慕復羲軒之道)。】
「　昬衢業障遮」

【(煩惱所知二障謂之昬衢遮蔽有情不達
真道良由心存愛惡目染玄黃背笁乹之談心將安寄昧洙泗之教學欲何從履踐昬衢
故其冝也)。】

「　汝看浮生業」

【(天地之內人唯㝡靈所務且異朝遊暮息冬溫夏清或法
古入官或放情傲世然五行未出四相猶拘致真偽交興斜正相半各私其業以度浮生)。】

「　朝歡暮亦悲」

【(倚伏之理眹兆之事世亦常矣其或得寵若辱以榮為懼
又何朝歡暮悲可形於顏色哉)。】
「　笑迎先瞑目」

【(易云出門同人又誰咎也
其有道同千里義𢍆断金情洽心適瞑目笑迎蓋欣知己之相過矣)。】
「　惡至聚愁眉」

【(且世代之恒情譽之則喜毀之則怒愛之欲其生惡之欲其死既不恒於
喜怒又豈常於善𢙣與夫老子云不善者吾亦善之又何遠矣)。】
「　正直廻斜曲」


【(昔者王孫賈謂仲𡰱曰與其媚於與寧媚於竈仲𡰱曰不然獲罪於天無所禱也是知正
直之氣不廻斜曲之言自負且忠讜耿介之土立於朝則侫者黜當其政則詐者退姦回
既除賢善知進矣)。】
「　冤逢不用推」

【(善惡之業巳定冤枉之事不忘所以
釋氏談三世之冤儒者論十𢙣之咎其或見善則遷逢惡即改移凶為吉或可庶幾)。】
「　小人心似獸」

【(狼子野心色厲內荏硜硜然小人之㒵也)。】
「　君子定無欺」

【(暗室不欺臨難無苟而況內省不疚夫何憂何懼故得在家則孝事君則忠出處惟
時欺詐非念𡰱父豈不云汝為君子儒無為小人儒也)。】

「　大道常恭謹」

【(大道有三一儒宗仲𡰱之道以恭儉五常立身二道宗伯
陽之道以謹靜守一立德三釋宗覺皇之道證無上菩提獲常樂我淨運化安神)。】
「　眀靈不降威」

【(覆載合三皇之玄德通幽而洞靈亭育同五帝之神謀不威而
自化)。】
「　少言知有信」

【(訥言敏行君子恒䂓人倫仰以斆之兵食可捐信不
可弃神明衛以贊之)。】
「　多事自招非」

【(寡欲安閑清適而自然少過多務駈
迫焦勞而豈得無非)。】
「　年壽看松栢」

【(體虛無而合大道壽等乹坤悟自性
而證真常年逾松栢)。】
「　冠簪短布衣」

【(頂星冠以熙怡上合玄造垂衣裳而
揣拱下化蒼生)。】
「　我心忙也樂」

【(躬親庶政日臨萬機故云忙也樂者雖處
萬機不能撓於至道)。】
「　清淨得同歸」

【(聿興三教理𢍆一源殊途會歸其唯
聖智乎)。】

「　夫生人怕死」

【(欣生猒滅舉世而孰不知然哲士通人守道而自怡天命)。】
「　螻蟻命何輕」

【(就理度量蠢蠢而性皆一等於事窮究人人而智有差殊良以
君子固躬斆先賢也小人輕命喻蛄蟻也能明生滅又何等差)。】
「　福業隨緣寂」

【(修梵天之福囙建塔造寺崇輪王之德業十善五常隨所修福三輪體空故云寂也)。】

「　慈悲響善名」

【(慈念天下悲恤生靈根善譽於八紘響令名於萬代)。】
「　在家行孝愛」

【(奉親以孝養可使家睦而邕邕育下以愛矜自𢍆人心而肅肅)。】

「　食祿盡忠貞」

【(文眀之代賢哲尤多奉主以忠赤之心牧民以貞廉之行)。】

「　天道不移改」

【(觀天之道執天之行盡矣謂以應天而治故無移易)。】

「　佛心化有情」

【(布善政於域內民意樂胥行恩惠於寰中人心咸恱聖化
如斯佛意何別)。】

「　隔牖聞歌唱」

【(人之心神以耳目為䆫牖必湏立正意防邪音而資乎道
莊子曰人能清目靜耳不勞心神自至於道故耳無惑聲)。】
「　爭如靜悄然」


【(悄然忘慮外境不能撓其身道德內固邪氣不能入其心顏淵曰澹然自守唯道是務故
冝安靜)。】
「　肆情饒過失」

【(放恣六情多饒過失修身慎行保無尤悔夷齊
曰不降其志不辱其身則恭為德本慎為行基)。】
「　何似斆眀賢」

【(淮南子曰
賢人君子知榮位之難則貴矣守仁義之道則富矣眀窮通之命則壽矣故必攀明賢而
斆之)。】
「　樂善於身益」

【(易曰善不積不足成名故終日行善善之不足由冝
擇善而從不善而改太公曰惡必湏遠善必湏親)。】
「　師資在眼前」

【(人或
德義可尊作事可法則資備於己說苑云以人之長續巳之短用人之厚補己之薄故三
人同行必有我師焉)。】
「　若能依法則」

【(賢人君子言必守法行必遵道服必
依制孝經云非法不言非道不行非制不服三者備矣然後能守其宗廟)。】
「　謙謹更周旋」

【(孔子曰善者德之本慈者福之基禮義以仁謙謹立身故仁周聖智守之以愚
功備天下守之以讓勇略振世守之以怯富有四海守之以謙)。】

「　遙觀七寶山」

【(三身極果眾聖所尊一性靈源諸佛攸仰理高特秀号七
寶山迷之則髣髴遙觀悟之則本來真體)。】
「　未到即無緣」

【(迷時而望絕天
涯情謂未到悟之乃不離方寸舉體全真仍湏假位修行逢緣利物憑之有作方𢍆無為)。】

「　菩薩因從地」

【(菩薩因地從初發心歷刧三祇登階十聖二嚴雙備六度
俱圓解脫道時纖瑕永亡眾善斯足則極果矣)。】
「　金剛利福田」

【(法界理地
是真福田無相體堅有為用利超世妙寶聖号金剛大士頌云金剛喻真智能破惡堅貞)。】

「　祛煩清世界」

【(杲日纔昇重昬自謝聖惠一起煩惱全祛由是世間冲虛
法界廓寂從甘露門演清涼澤)。】
「　大化法人天」

【(依法性海起自他身應物
隨冝光涵器異故被三乘性立三車名法人天機演人天教利資不息大化恒敷)。】
「　智
演窮難盡」

【(妙觀察智淨穢土中說法斷疑雨大法雨故二乘莫究十地難
窮等覺上人猶迷佛智凡夫下位豈測津涯)。】
「　閑心即是禪」

【(澹慮真境
憶念俱忘意馬不馳心猿本伏安閑內適即是禪那)。】

「　苦學皆成癖」

【(人之苦學癖於執迷達士忘情自成麟角為賢為哲達是
達非見解過人言行俱遠矣)。】
「　心灰似若愚」

【(外遺世務內守淳元大智若愚
合乎自然之道是非不染應乎灰心之機蕩蕩高懷情田不動)。】
「　經書看不倦」

【(百王之典霸國安人尋之則禮樂在躬讀之乃長無猒倦)。】
「　筆硯更相於」

【(君子之人筆硯為首苦學之士詩道為先才思增高功夫甚敏)。】
「　室內明䆫靜」

【(外即虛室明䆫內乃滌心靜慮舉諸塵務以況無為動靜兩途不離於道矣)。】
「　磨礱道不踈」

【(雅道要精琢磨為上窮究深妙道理何踈永彰富學之名又
達人之美)。】

「　翻成閑散誕」

【(大賢之人其心寬廣才氣縱逸情量甚高小莭
不拘翻成散誕)。】
「　意外指迷途」

【(識見高奇為學廣博道藝精礭指於迷途)。】

「　向人言福善」

【(知福善者修利樂因果報不虛生處定異恒居快樂遠離
惡緣不離自身永招利樂)。】
「　福善自機關」

【(人天福善各隨本心出自機關
克臻福善廣修妙利獲大勝緣受報殊常能招樂果)。】
「　喜怒大張口」

【(喜怒
一源發眀各異不生異見心口何殊聞善皆修聞惡即捨達悟之士見處逈深喜怒在身
由人巧拙)。】
「　愚癡似等閑」

【(世人愚昧不了善囙未達本心謂如閑事下智
淺識見不過人輕此自身不修勝利)。】
「　鑊湯知有罪」

【(明知有罪無追悔心
晝夜常思造種種惡迷情不了纏縛自身覩此之人如何出離)。】
「　生死暫時間」

【(有大智惠去不善因了生死以暫時覩出離之不遠由人悟解起自𠛴那方寸之閒
必招利樂)。】
「　六賊常清淨」

【(未悟之人六賊為煩惱若心悟解六賊為菩提
由此智自得出離果心常清淨果報甚高)。】
「　輪廻絕往還」

【(煩惱未盡輪廻
不息煩惱若滅更何往還頓悟之人便超勝地)。】

「　寂靜人謌詠」

【(聖政惟新天地肅靜謳謌允集華夏同歡詠堯舜之風樂
禹湯之化)。】
「　愚情豈易知」

【(愚人之心哲士之志是非各異取捨不同故云
人藏其心不可測度)。】
「　但求心自樂」

【(道之至也可以正其性性之隱也可
以御其情情不蕩而理自眀性不昧而道自逸)。】
「　不怕面相欺」

【(夫以道自
怡者則外物不能為累矣能達至理何懼面欺君子見機不俟終日)。】
「　枉直回邪滅」

【(必有柱者但舉其直則姦回讒邪之類不得不滅矣)。】
「　顛狂道德持」


【(能修道德必離狂迷)。】
「　高眀常鑒照」

【(高眀在上指掌可知惟德動天無遠
佛屇則鑒照之極復何慮哉)。】
「　方寸欲何之」

【(奉順天常存乎方寸迷悟
之本行之在人)。】

「　獨立關情意」

【(獨步凝神怡然寓目覆載之內豈不関情偶興懷感之心
寧泯聖賢之念)。】
「　鏘洋合古今」

【(禮樂征伐聖人之制古今事跡先王所修
未有不動懷者哉)。】
「　推遷閑歲月」

【(行無為之化安大平之民雖日月以
雅移且道德而不泯)。】
「　未洽庶民心」

【(未明求衣俟旰方食孜孜治道豈眠
遑寧猶未洽於民心常責躬而罪己尚或祁寒暑雨而發怨嗟故順天從人日慎一日使
民富庶而無議也)。】
「　碧照浮空色」

【(止水鑒物能照幽沉碧落擬空纖塵
不礙大眀委照萬象皆呈如君御天普利天下)。】
「　紅分次第深」

【(萬象森羅
真空朗照素風煦嫗展翠開紅既悟陰功自彡火苐發生之惠莫越於斯)。】
「　景風聽有韻」

【(順時行品物咸亨帝道熙熙景風蕩蕩士民樂業達于聽聞)。】
「　盡入舜絃琴」

【(舜造五絃琴以歌南風今天成地平時康俗阜靜惟論道動必從人
故樂府傳於舜琴也)。】

「　自古證於今」

【(法古道以御今理無不顯具三五巳還典謨誥命煥然可
知也)。】
「　思量事轉深」

【(必窮微盡性隨方任圓雖動有多歧而咸歸一致)。】

「　公私千定日」

【(公於道者則物無不應私於巳者則義有所乖似谷應聲如形
赴影即無不定也)。】
「　真偽萬般心」

【(真偽相紛是非袒乱倐忽千變肸蠁
萬端故書云作德則心逸日休作偽則心勞日拙也)。】
「　富貴驕貪失」

【(富者
不能知足即貪也貴者不能自守即驕也此二者之為失斷可知也)。】
「　榮枯豈易尋」

【(榮之與枯二皆相待必不能以道而處之以德而守之則情有所拘性有
所滯也不曰難乎)。】
「　姦邪終不久」

【(且精純其志王直其行者立功立事
猶恐失之豈姦邪者而能久哉)。】
「　君子尚難任」

【(夫君子在家即以純儉事
親必盡其孝也在國即以直道事君必盡其忠也芳乃承其顏色保乎公忠受其榮祿取
其富貴君子尚難任況小人乎)。】

「　為人能省已」

【(夫人之生也稟五才之秀為萬物之靈苟不能虛巳以崇仁省
躬而自誡則求獨善也或未之得況兼濟也又何能為)。】
「　就靜亦皆忙」


【(雖長短之相形而動靜之交養必以靜而求靜別感之甚矣必以動而忘動則智莫大焉)。】

「　春去秋來定」

【(春以之生則萬物熙熙焉秋以之肅則萬物凄凄焉此天
地之為信也大矣又何不定之有)。】
「　年諸日遠長」

【(雖暑往寒來歲時必
定而年移事改去道彌長顧功業以雖優念分陰之可惜)。】
「　英姿終有異」


【(奇材異器為時而生而況道可佐君功堪衛社者哉)。】
「　賤品足顛狂」

【(道之
貴也為處尊高性之愚也必同賤品守其質直補過猶懸況踵顛狂之跡乎)。】
「　蠢動含靈性」

【(或迷雲障蔽真性不通唯在精修乃達至理)。】
「　善生惡
自亡」

【(明來闇謝智起惑亡雖見諦以不同且緣生而類此)。】

「　無窮思廣大」

【(智周萬物物無不遍通幽洞微窮理盡性莫尚乎靈智也)。】

「　幽隱便知深」

【(女微幽隱性本縱橫非大智無以明乎心非妙性無以彰
乎本心本既眀得非染也)。】
「　智達千經論」

【(經則詮真即妄論万破執遣邪
智者明諸何往弗濟也)。】
「　方關一寸心」

【(萬法千差本從心起離心無法離法
無心心法融通不踰方寸)。】
「　聦眀懷往古」

【(依經得旨尋論悟心懷往哲之
法門遵思齊之閫奧)。】
「　曩刧順從今」

【(今古道合事理源通符往刧之
進修冥此時之證悟)。】
「　此理人湏信」

【(理既窮真達妄信湏合道奉常華嚴經云
信是道源功德母)。】
「　周旋子細尋」

【(性含法界理貫河沙自非專一之心
曷𢍆未萌之眹)。】
御製秘藏詮幽隱律詩卷第二十二

丁未歲高麗國大藏都監奉
𠡠雕造

御製秘藏詮幽隱律詩卷第二十三　𦘺

「　皆救眼前急」

【(目前之事於理非深淺識微流貪求急速豈思仁義不務
歲寒)。】
「　錐刀蘊利名」

【(仲𡰱曰見小利則大事不成其或𥪰朝市之名爭錐
刀之利但隨自見蘊積無休)。】
「　愚心違善道」

【(善因施作順理益人行既
清純福恒隨逐愚癡漏識不悟苦空違善道於今生感沉淪於他世)。】
「　慧眼自分明」

【(智慧照了能盡根源簡擇是非無幽不燭鑒而常靜朗然分明)。】
「　大海波浪沒」

【(四海澄清永無鯨浪觀驚波之巳息知聖化之大孚万邦一家朝宗歸海所謂滄海
無驚放也)。】
「　深山棟木成」

【(巨材貞榦生長深山採而用之在乎良匠亦猶
賢人藝士隱逸山林聖朝搜徵同致康濟)。】
「　旁求存古意」

【(旁求儒雅徵訪
賢能俾子育於蒼生盡師承於古道淳素之化二五堪同者􂳺)。】
「　後學法先生」

【(初始習學觸目未閑欲蘊於大噐才佛倣斆於先賢聖哲不謬其事立身自然)。】

「　天地𢙣諸盈」

【(天覆地載萬物生成故易云天道下濟而光明地道卑而
上行天道虧盈而益謙地道變盈而流謙鬼神害盈而福慧人道𢙣盈而好謙儻能保守
謙和誡其盈滿則何往不矣)。】
「　良賢蘊盛名」

【(忠孝良善正直賢明有經
天緯地之諜抱富國安民之術方能蘊藏名器垂於不杇也)。】
「　折旋知俯仰」


【(折旋之道湏察高位隔品致恭乃明貴賤亦猶軒鑑在懸妍􂗙不能進其影也)。】
「　進退有嘉聲」

【(君子之智湏察進退休咎儻能知命忘機安貧守道美譽嘉聲而自
遠矣)。】
「　自料皆冝靜」

【(恒自審思常冝寂黯安詳守靜而能發明全身之本
矣)。】
「　非言事莫輕」

【(天之無言四時行焉萬物生焉是以聖人終日言而
無言終日作而無作蓋慮功用著而民尚其跡)。】
「　輸他依法度」

【(佛制戒律
儒述仁義但能依而行之謹而守之必獲益而無盡)。】
「　寡譽亦無成」

【(德行
素寡聲譽不振既不握靈蛇之珠又安得為瑚璉之器空勞白首何所益焉)。】

「　宣𡰱明有說」

【(夫子垂􃫗訓道昭彰刪詩述易之功制禮作樂之說載其
仁義演以溫良恒為千代之揩謨永無差忒矣)。】
「　德行㝡為先」

【(易曰不言
而信存乎德行論語曰君子之德風小人之德草孝經曰行滿上下而無怨𢙣此皆言餝
身之道先以德行也)。】
「　純厚皆垂慶」

【(純和為其心養浩然之氣謙厚為其
性有不器之能自然慶及子孫昌盛於宗嗣也)。】
「　芳名信古傳」

【(名實相副
德行芳馨事君盡其忠貞處眾彰乎問望遂致清風遠播美稱恒存卓木不群揚名於後
代也)。】
「　在家思孝義」

【(君子在家常以孝道為務處朋友以義讓為先故有
笋生魚躍之祥共被易衣之羙矣)。】
「　食祿斆英賢」

【(食君之祿志在清通
湏學往哲前賢而畏四知三戒留牘懸魚之嘉譽褰惟露冕之芳猷常在書紳尤冝倣斆
也)。】
「　具載光經史」

【(或直書其文或俻載其事實增輝於史冊永為後代
之箴規矣)。】
「　仁風樂舜絃」

【(還淳㱕朴謹身節用積德累功上行下斆薰風
永扇同舜五絃謌化也)。】

「　知淺復知深」

【(違情背理即愚見遠知深可謂賢達)。】
「　先賢不尚爭」

【(先賢即古聖不爭即坦然此盖大道淳淳古今不易道經云不尚賢使民
不爭)。】
「　誡貪興有利」

【(外捐難得之貨內守淳和之理弃有作之務合無為
之性善利物情而無慾念)。】
「　無事保長生」

【(無事即無為無為乃合道既符
自然之道可以保守長生道經云聖人常有欲而無欲常有事而無事)。】
「　物性三才逈」

【(物謂世塵情物性即大道虛無雖運動不離於三才且取捨逈分於高下也)。】

「　幽通萬象清」

【(虛無之性潛通萬靈若皎月之流光方圓順器同白蓮之
在水泥滓不沾)。】
「　但教依法度」

【(守靜訥言修身奇德既行藏而無爽居祿
利以何虞孝經云非法不言非道不行)。】
「　積善響佳名」

【(順理益物名之
為善慈和仁恕與物無違才行進身忠貞奉國自然佳名著矣)。】

「　壯年勤且樂」

【(壯年乃成人之歲勤樂則顯彼苦心既能稟氣二儀湏務
立身世上故孔子云學而時習之不亦樂乎此明果行育德者也)。】
「　暮齒免荒凉」

【(暮齒乃摽其衰杇荒凉即顯彼無學此明材不可觀行無所取故語云幼
而不遷悌長而無述焉若少而積學老免荒虛者矣)。】
「　有路撗霄漢」

【(此明
幼而學問長而有知乃習之以禮儀雖以成文藻則世人榮之既遂榮貴若昇霄漢之路
也)。】
「　英風自蘊香」

【(英則顯其明敏風乃彰彼神儀既學海方深乃詞鋒
獨利則可內蘊德業外播馨香者歟)。】
「　湖中明印月」

【(人負德行世不可藏
若月印長霄影澄秋水此乃舉况以顯於人事者也)。】
「　星碎亦光芒」

【(月既
見朗星亦光芒煥若懸珠瑩如玉集以况乎處上位而明敏居下位以清通若陳仲弓之
處世時乃号為少微星也)。】
「　誡懼知盈溢」

【(誡乃懲勸復即若驚天道𢙣盈
而明進退易曰君子以裒多益寡稱物平施者乃終吉矣)。】
「　神靈禍不祥」


【(神靈即聡明正直其功不測以福賞善以禍不祥善惡賞罰當無不均乃明乎天道無親
善𢙣不爽也)。】

「　庶事情多感」

【(萬機日用唯道是從而眾事彌多莫不情感于中也)。】
「　光陰自古長」

【(聖人體於妙道混同萬物曲濟無遺深妙之宗舌古而常一則
四時雖行運轉日月推移終古巳來純和而一致者也)。】
「　貪癡何意遣」


【(於物有所著謂之貪於心有所滯謂之癡大智之人用周萬物忘功體道經濟蒼生夫如
是則於物無著於心無所留執滯之懷何莫由斯而遣矣)。】
「　愚軰為誰忙」


【(於物既執亦滯於心則徒然駈馳不能任於物性苟無滯執則於道玄通萬化各適其冝
斯不遠而明矣)。】
「　紅𦰧隨時變」

【(春則萬物生焉秋乃萬物衰焉春秋
肅成則萬物隨時而各得其所也)。】
「　白頭㝡易傷」

【(二毛相待皆情所共
傷自非識達幽深洞了玄微則情傷易往也)。】
「　世途能及物」

【(愛󵠪矜孤
憐貧恤物有益之道豈徒然哉)。】
「　善德遠馨香」

【(恩惠及物德之大者
故聖人布一善政人神以和出一嘉言士庶咸恱斯之善德若秋菊春蘭自邇及遐氛氳
而皆聞矣)。】

「　終日窮經史」

【(經謂九經史則三史終日窮覽必通其幽而洞其微則日
益其道故經云為學日益)。】
「　思惟事轉深」

【(經義淵博學而思之必達
深玄乃日新其德)。】
「　公忠懷士意」

【(公忠者恭儉無私也聖人行於恭儉
以和百姓之心使天下無私咸歸淳素而行上古之風莊子云必服恭儉拔出公忠之属
而無阿私也)。】
「　是理好相尋」

【(理者化治之道也夫天地無心而萬物各
適其冝隨時運轉聖人法於天地亦同無心而萬化行為各適其所冝也)。】
「　聦惠玄高鑒」

【(聖人用公忠恭儉治於天下百姓所以然者其欝聖人聦明惠鑒能順時而治
使移風易俗以除矯害之心也)。】
「　回邪抂用心」

【(回邪者矯偽之心也夫聖
德御宇不獨親其親使天下皆親人心共一故去搖蕩矯偽抂用之心使淳素而歸乎一也)。】

「　從容閑歲月」

【(聖人妙用虛無為道德而一以貫之使天下自然而不知
其所以然日出而作日入而息皷腹擊壤夫如是則歲月位以閑居延容而無所施為者
也)。】
「　學古便知今」

【(古之常道博學而通之以古明今然後進道修德今
古一以行焉)。】

「　一逢又一別」

【(邂逅長途相求也傾之以蓋鞠躬受命唘行也贈之以言不期
而會以纔忻瞻望弗及以還慘世態如此誠感嘉謀)。】
「　來往幾時休」

【(聖人
在上四海一家來無弃繻之艱去勿焚舟之念故所以東西南北行伇勿休)。】
「　處世皆名利」

【(夫名器倣利君子小人各從所好也然則立身揚名急急於祿先哲猶此
况與人乎)。】
「　貪生去不留」

【(固巳自弊命曰貪生不尚道以修德豈誡貪而
去情是以嘆息逝川悲嗟隟駒而巳)。】
「　善緣看似夢」

【(立身行道善莫先於
五常此仲𡰱之善也抱一守素善莫大於二要此伯陽之善也即境唯心善莫大於一乘
此瞿曇之善也言似夢者示見義不為之流也)。】
「　𢙣事勿臨頭」

【(且夫為𢙣
者懲勸不聽而作禍患弗覺而至是以誡之在未萌之前俾知過而必悔也)。】
「　如病心常怕」

【(病者不可不懼過者不可不悔不懼則身殞不悔則禍積也)。】
「　生前樂自由」

【(知善為去𢙣之本則神府不乱達𢙣為生善之根則形骸不優)。】

「　爵受帝恩榮」

【(爵者量也量其才而授其軄故爵之所設也或三等五等
二十五等故白虎通曰三等法三光五等法五行是知我有好爵與爾縻之非縈何謂也)。】

「　英才一德清」

【(英才俊造之士適時之器也時不我與則良匠弃之愚者
鄙之今君臣道合雲龍符契一德之清也)。】
「　昂藏真體㒵」

【(聖人之有天下
也羣賢必萃奇㒵必臻莫不映玉連珠彰堂堂之風彩凝脂點漆輔落落之神姿)。】
「　忠孝福蒼生」

【(軒皇六相虞舜五臣為雨為霖為柱為石盡忠盡孝有始有卒
熙熙生民咸受其賜非福何謂)。】
「　武士干戈偃」

【(夫兵者聖人不得巳而用
之是以庠序文教倒載干戈昇平之業既成耕鑿之民必暢華山㱕馬桃林休牛今見之
矣)。】
「　文儒𨦣氣橫」

【(祖述堯舜張皇禮樂游心於六藝之外留情於五常
之中勁健辭鋒雄布筆陣此即文銳之氣橫也)。】
「　盈朝多有位」

【(形儀眾彥
􃚴飾殊勳禪翰紫宸草撽黃閤三才九位靡不軄官詩云濟濟多士文王以寧)。】
「　各願
致昇平」

【(上之所行下之所好故聖人執大象以治天下行之以中孚茂之以
盛德君臣諧穆上下咸熙是以聖人感人心而天下和平其斯謂歟)。】

「　謙遜明然得」

【(仁以立身謙德之柄卑以自牧遊而履順抱其智而不自
言智蘊其賢而不自言賢在易著謙爻之象於書有受益之文所以明然道自心得)。】
「　滋章道理踈」

【(法令滋章刑之煩也盜賊多有莫不由斯与道相違誠為踈矣)。】

「　榮枯皆定分」

【(春榮冬悴類人生定分皆有貴賤矣釋教也顯驗因果儒
典也克明壽數理亦昭然矣)。】
「　巧拙亦何如」

【(陰符經云性有巧拙可以
伏藏謂人之巧拙不可顯露慎言擇行無使患生)。】
「　撫俗從仁感」

【(撫之以道
育之以仁唯德是修惟刑是恤五教在寬不嚴而治民感化矣)。】
「　臨民用教敷」


【(覩民設教容人畜眾寬猛相濟德惟善政是以庶績咸熙彛倫攸敘)。】
「　高明歸輔德」

【(皇天無親惟德是輔盖以體天垂蔭並日舒光有屈皆伸無幽不燭玄穹垂祐歸輔
明德也)。】
「　建立紀功書」

【(至德鴻名人君能事子育兆庶雍熙朝政功惟
建立自有國書)。】

「　爽思開清眼」

【(心契冲寂道符閑澹對清境寓其目臻玄默爽其思當靜
慮求理致無為景化矣)。】
「　看書見古風」

【(仄席求賢觀書乙夜遐探遂古
慱考前編酌三代淳風明百王令則非聖賢之道詎歸其意)。】
「　靜來入深道」

【(靜者人生而靜天之性道者虛極之妙用是以心境俱靜一無所有心与道合入無
間矣)。】
「　廓落意何窮」

【(大道既坦運意寬廣居惟恬淡自得清平廓尓何窮
優游靡凝矣)。】
「　荏苒郍堪久」

【(人有違道迷而不信荏苒塵容郍堪久矣
不了虛極由居世網)。】
「　愚癡治不通」

【(執言滯教愚癡難治欲求了悟其可
得乎德經曰下士聞道大笑之)。】
「　含生皆是性」

【(含生者釋教云異生性也
造異類業起差別見懷含善𢙣皆是其性矣)。】
「　氣槩壓群雄」

【(人之氣槩
各負凌雲其或理蘊通明識包擁變寧知契無競之筌守必勝之理)。】

「　慵修勤苦志」

【(夫學以唘志道以處身且畫寢之情既篤時習之義殊乖
飽食終日無所用心難矣哉苟無心於修尚又怠墯於進業非慵修而何也)。】
「　將甚立於身」

【(而又學也入乎耳著於心布乎四支動靜皆法如此則性服忠信身
行仁義餝禮樂選人倫上以忠於主下以撫於民若非學何以立身乎)。】
「　經史何窮極」

【(九經三史諸子百家文章之淵源禮樂之盛治若研精覃思窮理盡性然
後知學之不足秉筆之士刻苦之人仰之彌高鑽之彌堅又何窮極耶)。】
「　文儒慕好親」

【(君子進德修業景慕文儒良有以也戴仁而行抱義而處尊賢而容眾毀方而
瓦合不以金玉為寶以忠信為寶苟非其人比肩不親)。】
「　緣深觀在掌」

【(君子
自強不息切磋琢磨學以聚之問以辯之既大業之富有又威德之日新徵一事引一辝
依然在目豈非指諸掌乎)。】
「　不奈世情人」

【(仲𡰱云中人以下不可以語上
者盖上智與下愚不移也處乎塵世隨彼時情愚智天生無以教導也)。】
「　鑒誡無休息」

【(夫聖人立事設教無不䡄範將來儀形多士使昧道者知學而後祿勸在位者
明忠以事君一則順素王鑒誡之言一則振芳聲無休息之譽凢諸庶品得不勉歟)。】
「　泥蛙問海津」

【(且性有巧拙學有淺深所以聖人不求俻於人不巳長隔物盖
愚不足謀智淺不足測深亦如泥蛙不可語之以東海之廣大也)。】

「　清霄白鶴唳」

【(夫言生於象象之也必幽象發於言言之也必隱况乎天
高氣爽景靜風沉􂗆聲之遼鶴唳空入極之清秋入望是時也徵吟取象焉能捨諸)。】
「　移步向前看」

【(乘興褰裳臨軒送目語玄微則妙將神契論雅正則穎逐天生)。】

「　去住高分翼」

【(若觀夫得自然運動之勢也似去而留似留而去若近若遠匪
疾匪徐高分澄景之中逈出青𡨋之外)。】
「　群飛景際寒」

【(下彼群飛鳴而
必和絕景之際禦以生寒斯盖遠而有應近而不獨也)。】
「　喜情依碧落」


【(情資於興興遣於情依碧落以何斯喜清聲而甚邈此又何止乎鳴皐而聲聞也)。】
「　極望入雲端」

【(心懸極望目断雲端念遐適以無蹤想善行而可則也)。】
「　遙天千萬里」

【(目之一瞬千里萬里天之形也其何遠哉)。】
「　方知世界寬」

【(遠而不可極者天也彼雲鵠之舉矣以翱以翔盖得前自然運動之勢等何往不適
寬之時義遠矣哉)。】

「　生涯將所用」

【(人之處世盡務生涯各稟高仾隨其所用矣)。】
「　隨分勿教多」

【(性分所有則可受用性分所無不可妄求乃誡彼情性貪婪遣隨時之節
用也)。】
「　敗德因狂酒」

【(易曰酒食致其訟多因狂酒溺思迷神敗德亡名於
身何益)。】
「　輕浮猛渡河」

【(輕舉浮踈為事不中渡河麤猛必致湮沉論語
云暴虎馮河死而無悔)。】
「　不欺終降福」

【(常行道德乃合穹蒼心契無為
上天降福柔而勿抑剛亦不欺者其旋元吉矣)。】
「　公政盡輸他」

【(公政在心
邪曲不能移其志法令無私於國乃可治其事事既無私人皆順伏孔子云為政以德譬
如北辰居其所而眾星拱之)。】
「　獄訟無怨抂」

【(獄訟無怨湏用辯灰之智
肅清刑法乃憑分絹之才詳察既明自除怨枉)。】
「　民摸治病痾」

【(君恩普降
福及萬靈乃千古之䂓摸除疲民之病瘵)。】

「　二儀交始結」

【(易曰二儀剖判萬物成形開闢乃分發生始立)。】
「　元氣濁分清」

【(清氣上騰為天濁氣下凝為地易曰元氣者天地凝結之氣)。】
「　浩渺無涯際」

【(天之普覆廣遠無涯地之普載浩渺難測廣大之際其惟遠乎)。】

「　陰陽造化成」

【(元氣先運乃顯陰陽造化隨施始立名教所以萬物資天
地之氣而生發稟陰陽之道而成立也)。】
「　三辰居象外」

【(日月星謂之三
辰旋遶太虛光臨八極晝夜運照出於眾象之外)。】
「　五老隱芳名」

【(晉有賢士
遐振芳名結蓮社修白業隱居二林五老峯下)。】
「　寒暑相催促」

【(天吏奔馳
寒暑催促纔觀芳威俄見衰殘遷變不恒光陰可惜)。】
「　人天物誡盈」

【(日盈
則吳月滿則虧况於人乎况於鬼神乎故大易云天道虧盈而益謙地道變盈而流謙可
不誡歟)。】

「　閑心無事外」

【(問道之餘觀書之暇虛襟息慮拱默超然叩無為於一氣
之前抱冲和於萬機之外)。】
「　属意在風騷」

【(冥搜萬象文思安安握大雅之
玄樞遊風騷之秘府以化成天下矣)。】
「　日去還來遠」

【(日之去矣其來遠哉
雅道衰微難可復也惟聖作則可以變其風雅焉)。】
「　文成壯志高」

【(文之
成也可以榷造化闢重玄動鬼神感天地則王者之大志仰之彌高也)。】
「　凝情知道廣」

【(情之動也勞慮萬端息而凝之天真自顯知道之廣莫不由斯)。】
「　拘束轉焦勞」

【(大朴既散民益轉浮聖人設教化而治之則形慮焦勞矣)。】
「　塵世是非理」

【(塵世是非各執其理愛丹非素論辛忌甘異端起而大義乖良在斯矣)。】

「　賢愚有智刀」

【(智者性之用也其利如刀賢愚本有而賢者知之愚者昧
之言皆有指其本也)。】

「　世途含萬象」

【(大虛萬象廣遠無涯世路高低揔包含故易曰在天成象
在地成形)。】
「　稽古便知今」

【(讀先生之典教習古聖之遺風自然識智通融
皆知今古)。】
「　大樹垂清影」

【(凌雲大樹垂清影以廕庥名立大夫終不霑於
風雨)。】
「　如花耀碧岑」

【(亦如花紅草綠􃣌蘂飄香依附碧岑故得滋茂)。】
「　虛勞空自白」

【(徒生妄念虛搆多端空勞駈伇之心不覺俄成白首)。】
「　德行
勝黃金」

【(德行立身黃金濟世是知景行居先浮利居末誠􂳺勝之矣)。】
「　有過而能改」

【(見善則遷有過則改乃光聖之良䂓是立身之要行)。】
「　無為積善深」

【(稟無為之妙道蘊眾善以餝身必使積慶有餘禍殃不屇)。】

「　澄寂都然靜」

【(心澄境寂萬象都忘思靜神怡翛然自適)。】
「　閑披短褐衣」

【(志靜無撓逍遙任真披短褐以放情美古人之高跡萬邦無事三教優閑)。】
「　臺高風爽麗」

【(入望高臺風迴景麗目清神爽好景良時見率土之廓清觀普
天之嘉瑞)。】
「　花落鷰銜飛」

【(花開花謝鷰去鷰來感光景以如流悟物情之
所巳)。】
「　老漸知茶味」

【(與道𡨋合自覺󵠪成貴在清神甘于茶味)。】
「　年逢見日暉」

【(風調雨順杲日麗天值斯有年甚資閑淡)。】
「　道情深可笑」

【(得道
自怡情深叵測卷舒動靜語默往來施設無妨得謂熙怡適樂矣)。】
「　怕酒養真機」

【(酒者乱性之物也真機者會道之要也曷若味其玄酒而陶陶然)。】

「　愛老及憐貧」

【(仁惠之治愛老憐貧遐邇在懷矜孤恤苦踵堯舜之風矣)。】

「　逢迎善者親」

【(擇其善者而從之是謂親矣況於迎逢者乎)。】
「　道高明似日」

【(道無不顯至德唯明端拱垂衣無幽不燭)。】
「　世有幾般人」


【(人倫之中稟氣殊等愚智貴賤品類相懸春秋云人心之不同如其面焉)。】
「　盛暑觀蚊蚋」

【(當明盛之世觀小人之機施設多途以小喻大可以比於蚊蚋之類耳)。】
「　窊魚探海津」

【(仁君之量包納無私用四海而為家以兆民而為子譬之於海
蕩蕩焉莫之能測豈窊魚小智容易而採之)。】
「　閑忙皆自得」

【(處覆載之
中居照臨之內閑忙自得各務其冝百姓日用而不知顯自得之道也)。】
「　冬去後知春」

【(四時無忒寒暑迭遷萬物昭蘓春生冬落觀無私之令知有道之風)。】

「　舉措皆䂓矩」

【(夫至人挺生於世雖萬化在乎品物咸御而一動一靜不逾法
則盖德合於天地垂範於將來矣)。】
「　廉能理道通」

【(復能廉潔其懷虛明
其心達大道之旨歸體物理之通塞蒸民受化功不虛設)。】
「　公平高釋意」


【(公心明白至道坦夷善行之者意自開釋民懷其政終古難忘書云民到于今受其賜)。】

「　直曲在其中」

【(其道既行遠安邇肅直曲相形曲者自直而由道稟無私
風行偃草書云皇天無親惟德是輔)。】
「　惠化歸仁德」

【(無私之惠至化之風
及物以時物無不被詠仁德之本感覆育之道斯乃王澤流於遐邇矣)。】
「　周才有士風」

【(才華富瞻學洞天人照鑒無私妍𧈪有託景慕玄化光輝士流若煦日之高懸
類清風之觸物)。】
「　更求懷利益」

【(上德既俻為爕理之佳猷仍慮曠尸乃旁
求於眾善遐思利益𠕀倦襟懷欲致生靈居於富壽)。】
「　品物自冲融」

【(兆民獲益
樂自性於天和大道既行保冲融於品物德無不被理無不臻功亦無壃頌聲不竭)。】

「　世間何所益」

【(居天地覆載之內處日月照臨之中堂堂容儀詵詵禮教思起
何行思遵何法而能終身獲益終古流芳耶)。】
「　樂善有馨香」

【(五常五德
目之為善即能兢兢修習上裨贊於國風下和平於庶品端在󵠠己體道資神流不杇佳
聲續無壃餘慶豈不謂馨香乎)。】
「　貴賤雖差等」

【(貴列公侯賤居民庶
雖尊卑有異奈福業不同然處照臨之中盡荷生成之力事符前言豈可妄求)。】
「　非違定不祥」

【(貴不能康濟生靈忠勤王室賤不能修身積學守道固窮暴虐侵民非理
違教即不祥立至詩人所以傷㓨之矣)。】
「　春臺冝勝地」

【(登春臺望遠景
樂和煦之令謌發生之德融融品物各獲滋榮比君子處世修身以典教為本乃終保光
榮矣)。】
「　花木敗嚴霜」

【(東君唘𠋫萬物發生暖日高昇奇花自秀喻君子惟
冝雨露比小人不耐風霜積德居懷勤學處世庶臻恭謹之道以遠耻辱之患)。】
「　求取立身行」

【(立身之道積學之門志士勤行無時暫廢盖齊賢之令範實通古之宏䂓
示諸學人幸勿忘矣)。】
「　恒持但久長」

【(斯文之誡不杇之宗遵修在人的為恒式
既光揚於萬代􃩱遐布於淳風)。】

「　宮沼澄天水」

【(宮乃朱楹麗曰沼即沚水方塘表乎澤潤之恩象以涵儒之德
雲水逈分於天外煙波既異於人寰)。】
「　泉分曲直邪」

【(水源曰泉異𣲖曰分
尚書摽洪範之篇󵠪子談上善之喻方圓任噐曲直隨流彰有作於世途表無私而育物
也)。】
「　有時經暮雨」

【(美景良時怡情樂性霏霏暮雨寂寂園林得無釋性
者乎)。】
「　流出上林花」

【(瀲灔素光清波寒練浩蕩而冷含秋色攸揚而泛出宮花
喻若君恩流注潤下也)。】
「　逕草連朝霧」

【(衡門半掩綠草滋榮􂏖薄霧以
含芳襲輕煙而列翠)。】
「　踈林照晚霞」

【(息念頤神隨時遣興宮樹踈而紅霞
落影馳道遊而輦路雲香情動於中必成吟詠)。】
「　高閑心物外」

【(高閑即無
事心寂乃慮忘但舉纖塵皆為外物也)。】
「　人事樂生涯」

【(古之聖人以有
作之事契無為之理可樂於道樂道之志乃是生涯焉)。】

「　雅道包玄理」

【(雅道即二雅之道包含乃理貫玄微故孔子云空知博我
之情徒有起予之興表乎雅道其理淵玄者􂳺)。】
「　人天悉盡通」

【(雅道之理
者上于天道迨乎國風為教化之所先作人倫之大本理該造化妙極玄虛通括三才精
研六義者也)。】
「　悟真全可事」

【(悟即洞達曉了真謂至理玄微乃摛錦繡
之文寔金玉之韻得之者內匪勞思外豈矜伐矣)。】
「　迷昧不成功」

【(得之一義
迷之万途虛積勤勞安能曉解何異刻舟求劒待兔守株豈可成功者矣)。】
「　身外皆緣寂」

【(內守於道外質於塵有相之情妄緣俱作合道之性物外何求)。】
「　心閑即是空」

【(身既寂靜心自高閑是以古之聖人了心了歸非心達境非境明心處有事而
無事居有為而無為乃是心閑合乎道矣)。】
「　常情能自遣」

【(常情即恒用自
遣乃隨時自守淳和坦然沉靜合乎大道不繫煩籠)。】
「　豈靜覔山中」

【(苟或
隨時遣事抱守玄虛即何湏避閙踈林棲心古洞乃任性所居皆可寂靜矣)。】

「　天降符𡨋合」

【(天降符信𡨋合人心人舉至誠以合天意所謂先天而天
不違後天而奉天時又或天地相合以降甘露盖交泰致和以瑞時矣)。】
「　亨然遠事來」

【(亨通也自遠之事通達而來此蓋神武寄睿謀料敵制變舉無遺䇿故可翹足以
待也)。】
「　揵音邊上奏」

【(獫狁冰消邊封入奏為虛巳甚長𢙣不悛天地之所
不容人神以之共憤俾拔拒投衡之旅討無知稔惡之徒貔虎纔興群凶自潰此乃不爭
而善勝不陣而成功異黃帝之親征鄙宣王之薄伐故得星馳馹騎継聞捷音也)。】
「　喜甚勇聲咍」

【(封豕既戮邊民以安見聖人子育之心壯在位夾輔之道然則
為而不恃功成不處其如群情喜而且勇致咍笑而凱旋矣)。】
「　風卷長空靜」

【(揄関罷𠋫玉塞秋閑縣是聖人端拱無為凝旒𦗟政使帝王之風布於四極扇於八
茲士詠聲詩民被道德亦如太虛晴廓景風悠颺何所不至又與夫成於土囊之口生於
青蘋之未一何異􂳺)。】
「　雲從景際開」

【(山川出雲凝結寥廓祥風發吹麗
日升中散片影於嶺頭絕餘霞於天際景象遠近覿覽煥然是知明達四聦無幽不燭矣)。】

「　軍民欣不巳」

【(貴以賤為本高以下為基今則遠肅邇安既富且庶雖有兵甲
無所陳之雖有舟輿無所乘之盖樂其俗安其居致欣戴之情不能自巳)。】
「　世務益康哉」

【(世務以簡國用益充察察之政既除淳淳之風可復况求人共理任賢勿
二使康哉之歌復見於今日矣)。】

「　善事足多魔」

【(三教雖殊同歸於善所以歷代寶之垂範世久凢有慕其
事學其道多不成功者何也良有以也或以勤修者昧其理或明理者未之行既心與行
違行將心背隨遇𢙣境即廢前功所謂多魔以攻我善若愷悌君子求福不回又豈畏於
魔而敗於事仲𡰱云中道而廢今汝盡可不勵歟)。】
「　𢙣緣不奈何」

【(五色令人
目盲五音令人耳聾是知聲色皆𢙣緣也且天境適於情則喜物忤於意則嗔皆由愛惡
生心謟曲存念若能處其厚為其腹則善道日新凢諸𢙣緣皆無能為也)。】
「　生踈無正定」

【(道體玄微俗見麤淺既信不足則有不信情向生踈心無正定所以中士聞道
若存若亡大易云不恒其德或承之羞又無恒之人不可作巫醫況為有道之士者哉)。】

「　孰究理相和」

【(唯之與阿相去幾何善之與𢙣相去何若盖善𢙣之理同
起於心恭𢢔之辤同出於口若能去𢙣從善遣𢢔惟恭在乎心識迴照思慮改作孰究其
源道理一致也)。】
「　塵垢迷情染」

【(五塵六垢為患寔深復以迷情而加染著
譬如抱薪救焚却走求反以此類彼良可悼􂳺)。】
「　經文妙義多」

【(凢言經者
則常也法也或詮真理或論虛無或談仁義理道不別義味無窮故云多也)。】
「　信之含大道」

【(大道者強名也視之不見𦗟之不聞不可以智知不可以識識唯信之人
方明斯旨佛言汝舍利弗尚以信得入故知信之為義大矣哉)。】
「　真性起煙蘿」


【(楞嚴經云若一人發真歸源十方空界一時銷殞即是所證之理徧於山河大地豈唯煙
蘿獨非真性􂳺是翠竹黃花皆真妙用斯言不誣矣)。】
御製秘藏詮幽隱律詩卷第二十三

丙午歲高麗國大藏都監奉
𠡠雕造

御製秘藏詮幽隱律詩卷第二十四　𦘺

「　怡閑銷度日」

【(夫無為而為不治而治則怡然閑澹之情足銷度日之也)。】

「　取性日高眠」

【(萬機多睱自養天和六合為家何妨高寂)。】
「　恠石臨𤗉認」

【(恠石幽奇之物可以發幽奇之趣也時或覽之弗能巳矣)。】
「　踈籬枕水邊」

【(寓目高臺緣情遣興遠取諸物防閑存誠)。】
「　琴棊延處士」

【(琴棊
之妙處士之風雅合正聲善窮機變故或延之)。】
「　茶煑近山泉」

【(時思煑茗
旋汲清泉以澹薄而為心以逍遙而為務)。】
「　倚岸垂楊柳」

【(長懷渭水
柳色依然徒多獵渭之情巳縶非熊之士)。】
「　紅花落釣舡」

【(釣艇多空
繁花謾落人不求俻野無所遺)。】

「　何事光天意」

【(天之道遠矣哉自非靜惟天命動順天常化被無私功歸
有即無以光天之德也)。】
「　悠哉豈易窮」

【(悠哉遠㒵蓋天行剛健之
德運轉不息故云豈易窮也)。】
「　昇平皆致理」

【(昇平之道率由王者曲成
萬物大賚四方既緯地以經天乃攀堯而躋舜故云皆致理也)。】
「　亂世自多同」

【(亂猶治也致理之本開化之源雖事在一時而體窮千變然治世之道或多同也)。】

「　日轉依常道」

【(二儀合德七政以齊故日所運轉必依常道亦猶春行東
陸秋行西陸等是也)。】
「　山高聳半空」

【(山之高也唯嵩丘為居五岳之中為
萬方之㝡足可以苞藏於萬物也易曰成萬物者莫止乎艮艮者山也萬物當艮之時則
結納巳畢各遂其性亦猶人君致理至此成功為萬方之所仰也)。】
「　文經書百代」

【(且百代之中為政之本九經三史靡不載之)。】
「　詳酌幾人通」


【(易曰知幾其神乎自非與道𡨋契於事無累則無以通也)。】

「　歲久胡顏是」

【(且人之生也各私其業所以然者盖寒暑交至聲利相伇
方寸有惑取捨無凖道於通濟理滯於言教徒云歲久胡顏若是)。】
「　無過遂壯心」

【(語云見義不為無勇也既偶合義若不為是無勇壯之心也若逢善即遷見𢙣
能改心棲道德之中志出希夷之外舉無悔吝動必得常言遂壯心意在斯矣)。】
「　迍邅皆自作」

【(書云天作孽由可違自作孽弗可逭此盖聖人慮下民以小惡為無
傷而不去也果違格言邅回自咎矣)。】
「　福祿善緣深」

【(善緣既深福祿乃固
良以心存汎愛志在兼人既博施之道自強致積慶之貞天與矣)。】
「　賢哲遵依道」

【(道者賢哲履踐之場即大道也是以聖人出一教令建一典謨欲使人依
稟先範遵仰至理然後去凝滯復淳朴故上士聞之勤而行矣)。】
「　狂生笑古今」

【(仲𡰱云如有周公之才之美使驕且吝不足觀也况懵道昧學居下流而訕上者歟
故慠慢賢哲嗤笑古今既狂且悖易曰覆公餗故其冝哉)。】
「　孤根終凍死」


【(識昧變通情尤鄙俚莫曉進身之學徒懷􂏖寵之心舉世無聞孤根何託斃於凍餒豈足
悼哉)。】
「　餓虎困山岑」

【(虎者非仁獸也𨦣於爪牙固彼藪澤今既人神共弃
山岑不藏復餓且困欲將偷生亦猶民之不學斯為下矣貪於道藝務於貪饕苟度朝昬
斯為難矣)。】

「　避罪勝修福」

【(書云子攸好德汝則錫之福故知遷善遠罪而福自至矣)。】

「　其為理一般」

【(既遷善而福至其為理也何有異哉)。】
「　資財豊利益」

【(易曰何以聚人曰財故有國者之所豊盖富有於天下也則為益之大矣)。】
「　公道不欺瞞」

【(至公之道上契於天下恤於人人猶不欺况於天乎)。】
「　濁世貪榮祿」

【(榮不道而進祿不以義而求濁世之風貪􂏖而苟進也)。】
「　眀時善政官」

【(夫時之眀矣則政之善也故無尸祿素飡之譏宛得股肱耳目之用
斯可謂之官矣)。】
「　遏強能撫弱」

【(強者則遏之弱者則撫之則剛柔動靜得
其中也)。】
「　容止勢情觀」

【(凡容止望之嚴然即得其土君子之勢也論情
則實可觀矣)。】

「　料敵還難得」

【(審其得喪之源觀彼勝負之兆擬之後動議而後行斯則
舉無遺略用無不利誠謂難得其人矣)。】
「　駈馳話戰塲」

【(師􂍺之動乃謂
駈馳達乎通變之機方圓自得卜其地勢之用勝負斯眀)。】
「　貪殘興造次」


【(聖人存乎慈為心不以貪殘恃勇事非行於造次理自契於神明)。】
「　必受反灾殃」

【(夫兵猶火也不戢將自焚翫兵黷武必有咎殃也)。】
「　决勝先眀筞」

【(明其師律洞彼機權用無枉設之功故無不克之眾)。】
「　論兵不下堂」

【(善計不湏籌筭善禦不施兵噐故不下廟堂而决勝千里)。】
「　精通眀理亂」

【(精通神妙之趣明達理乱之端得一之道斯明可知百世矣)。】
「　興替有存亡」

【(存亡不能隱其數興替不能逃其理是以聖人存而不忘亡理而不忘乱)。】

「　絕代西施色」

【(觀乎西子絕代之容盖世之色捧心嚬眉而致惑乱可謂
有其容而無其德不能保乎終始耳)。】
「　爭如醜婦人」

【(是謂有松栢之心乏
粍李之艶猶能內助其主傍訓六宮致羙聲光於女史此乃無𥂁之德豈西子而為譬也)。】

「　先賢非羙㒵」

【(上世之士不以形陋而為踈務以道德而為貴所以重德
而不取㒵也故語云觀其言而察其行矣)。】
「　高鑒瑩磨新」

【(聖人為理之道
內含明曜外燭幽微猶百鍊之寶致于高臺妍𧈪無所逃其形也在乎眀四目達四聰)。】

「　𧟶國忠良立」

【(人主俯順物情志存大寶忠臣盡其智慮立其名莭君臣
讓羙化成天下故書云元首明哉股肱良哉)。】
「　亡家自起因」

【(聖人發言
垂訓千古箴規觀西子之惑因立今時之至德誡于後世斯乃見神明之道也)。】
「　亂常
皆速禍」

【(觀天之道順天化民制不越常動不踰矩知禍福之速審得失之應
是以聖人慎於未萌耳)。】
「　情偽顯於真」

【(夫守真者實情偽者虛究彼二
端窮乎一致苟能歸真弃偽至理於是明矣)。】

「　地卑生𣗥剌」

【(地卑而多生𣗥刾盖所託之處不羙小人而偏興邪偽盖
所見之智不長)。】
「　嶺上白雲多」

【(當天地交泰則山川出雲顥氣所生高昇
嚴岫盖比君子之生於茂族也)。】
「　君子懷忠信」

【(君子之事君也必上盡其
忠內守其信故仲尼以文行忠信而教之事君矣)。】
「　愚迷不止訛」

【(性若
愚迷識見非廣不能外棵群藉內省巳心則訛邪縱行不能自止)。】
「　妄情終是昧」

【(眾生情妄漂溺輪廻未達真心隨業受報終成闇昧豈悟妙明)。】
「　六道豈偏頗」

【(天人鬼畜地獄修羅隨心所造逐𦰧分差善惡顯然終無偏黨)。】
「　齋誡存清淨」

【(洗心曰齊防患曰誡心清潔故所為合道情勗慎故行業霜嚴
則清淨之謂也)。】
「　經聲樂亦和」

【(經聲乃出世之因樂音是治世之本明二
般之不異體一性以無差故云和也)。】

「　歸客何遅晚」

【(聖人端拱南面庂席求賢雖旌善以無遺仍懷遠而在念
故云來暮)。】
「　秋雲暮亦寒」

【(高秋雲彩暮景寒清偏傷覇旅之懷亦動幽人
之)。】
「　草枯鷹犬利」

【(金飈發令百草皆枯皇道貞明小人道薄既英雄之
授任且狹兔以何藏)。】
「　戰馬䥫衣寬」

【(道合無為天下清淨歸馬於山陽鑄
甲為農器四夷賔貢七德用光)。】
「　儒措真才子」

【(儒流舉措動合䂓章俊彥
騰芳盡懷才力贊文明之嘉運治率土之蒸民)。】
「　英雄俊長官」

【(字人之任
委注非輕俊造之倫設官方稱布仁風於百里掌經賦於三農安上理民長吏之職也)。】

「　令嚴兼畏愛」

【(其令不肅而成其政不嚴而治畏愛之道兼行賞罰
之功必正盖由守公奉法去暴戒貪之謂也)。】
「　𦙃吏𣫍容端」

【(密子賤彈
琴堂上一邑昭蘇西門豹投巫池中眾邪俱散人而能正吏不敢欺亦畏受之道朋矣)。】

「　獨坐自懽娛」

【(夫蘊德怡情端然物表神情曠蕩随景象而自娛道體冲
虛盖存真而獨坐)。】
「　遊行意不拘」

【(忘情遣慮隨事理而難拘信任攀緣
縱聲色而不惑遊行無滯自合天真)。】
「　端倪撗縹緲」

【(示物凖的情發有象
之中究事端倪方契無私之化斯則合至道之靈明盡虛無之縹緲)。】
「　談笑斷縈䊸」

【(雖興言取笑匪在象中而談論機關深歸玄旨斯乃道在有無之間何縈
䊸而是取)。】
「　惆悵思往日」

【(二五巳還治乱之事惆悵興感思其善者而從
之)。】
「　徘徊悶卷書」

【(披覽簡編望古澄思談玄味道何意究尋盖物象之
未空豈虛寂之自得)。】
「　澹茶時省睡」

【(了世無味迴自清虛如皎月瑩澈於
晴空似寒松孤凝於雪際)。】
「　慵墯轉生踈」

【(幽隱自閑杳然旨趣捨萬象之
虛幻觀一氣之真源頓解踈慵淡然清淨)。】

「　時世多英俊」

【(運唘昇平民蘇昭代所以善政布而草澤深恩良賢間出惠化
扇而遐方育物英俊多生)。】
「　能看萬卷書」

【(智冠群英萬卷之文言俻
覽學精玄頌千篇之騷雅立成挺世奇才自天而得)。】
「　更懷知識見」

【(雖則
才動時英言泉出眾盖文藻之綺飾非嘉善之妙談若乃忘筌照法稱理容言)。】
「　理事遠昭蘇」

【(妙達宗源方資剖扸故得理事昭明融通巨細幽微洞曉涉入重重)。】

「　必究師仁德」

【(審究端倪仰推師範雅譽遠敷於遐邇芳猷俻合於時情
仁德既高聲光豈墜)。】
「　宣揚樂我徒」

【(進善罰惡之德謙恭退省之功咸在
􅠘揚適茲雅望)。】
「　閑忙勞自苦」

【(閑則以待於忙捨忙而求靜靜則對彰於
事離事以虛閑斯則叶取捨之兩端豈免喜憂之自苦)。】
「　潔白瑩冰壺」


【(至若情虛澹泊道契重玄類寒冰之瑩澈潤彩澄光如素魄之凝秋清宵露滴)。】

「　有智更兼學」

【(上聖上賢雖道契無為智洽元化然資於學以致其道學
之為益不亦深乎)。】
「　眼前豈易精」

【(自古聖帝明王有經國之常法可以
履而行之履得其道近者必安遠者必歸)。】
「　風駈雲不定」

【(假使陰雲結陣
縱滿長空時遇景風自然消殄定其攉變實在湏臾聖德明明二儀清肅老氏云或煦或
吹或強或羸)。】
「　龍闘虎堪驚」

【(江海隨身雲雷應變乘時野闘虎豹自驚
耳)。】
「　舒卷臨時用」

【(聖人設化隱顯何窮用則德合天心施則理叶神道
可謂施行于天宇宙在乎手矣)。】
「　叅差定不成」

【(叅差不定之㒵用心不真
事無准的懷疑猶豫定無成功)。】
「　高心由變化」

【(高心即聖心也法天行化
慜物流思物感而應應則天下和平矣)。】
「　布置要分眀」

【(玄妙不測謂之
聖陰陽不測謂之神神聖之道明之則理昧之則乱不其然乎)。】

「　石室巢新鷰」

【(玄鷰以春分來秋分歸知時而至應候而遷故得謂之靈
鳥也)。】
「　人心在眼前」

【(夫人之心視其所以觀其所由目擊道存故云在眼前也)。】

「　飛雲高去影」

【(雲之飛也高而莫極雖有其影而無其蹤亦猶人之心也
蕩蕩焉動靜往來則無所滯矣)。】
「　敗葉擁流泉」

【(泉之流也則㳙㳙然其或
敗葉斯擁乃塞而不通亦猶人之心也要在乎無累矣)。】
「　取捨憑誰定」


【(事有去取理有淺深用智而栽以道而遣在乎當也何求人焉)。】
「　升沉勿自專」

【(升沉之道可行可止道以之而大人以之而生故不可專於心也)。】
「　守貧知大道」

【(大道恬虛優遊自得動而求實舉必全真故甘貧以自守也)。】
「　盛事好攀緣」

【(夫以道自樂者乃士之常也至若為仁不倦志在兼濟者欝為盛事矣故好攀
緣者也)。】

「　多言心不善」

【(發言雖多其心匪善易曰吉人之辤寡躁人之辝多老氏
云多言數窮不如守中斯乃誡多言之過也)。】
「　出口莫能追」

【(夫出其言
善千里之外應之况於邇者乎出其言不善一室之內違之况於遠者乎詩云自主之玷
尚可磨也斯言之玷不可為也大集經云守口如缾慮有瑕璺也仲尼曰駟不及舌得非
一言既發則不可追悔者乎)。】
「　如夢歡娛樂」

【(聚則吹笙鼓瑟其樂融融
散則追往思前伊心杳杳還如夢事不可重尋)。】
「　歸家說盛衰」

【(得志者盛
氣槩揚揚失歡者衰情㒵慼慼其有恃巳之盛嗤彼之衰不省其原歸談為羙)。】
「　擬將何所用」

【(虛浮假合論是談非至於立名益身都無其用)。】
「　理乱別公私」

【(進德修業名理違道悖禮稱亂立身依理公道者合天嗜慾怙乱阿私者受譴然則
公私理乱區而別之可見矣)。】
「　方寸巧施設」

【(人之心若不能如丹之赤如弦
之直而伹偱情巧偽施設機関亦何用也)。】
「　小人亦可悲」

【(毀他之長譽己之短
自隨鄙見不懼天道斯小人之機巧也良可悲哉)。】

「　擾擾塵中內」

【(古詩云擾擾遊宦子悠悠市井人則知九門六街之中萬
國八紘之內圓首方足異㒵同心擾擾悠悠不離塵埃中矣)。】
「　忙忙滿路歧」


【(旦暮之下聲利所拘分朝市於千歧走輪蹄於萬路馳騁奔𥪰無暫休停)。】
「　思量竆不盡」

【(發思慮於情田究塵勞於世態眇同河漢杳若太虛如蟻循環似川奔海竆思
極慮胡有盡時)。】
「　語默豈能知」

【(語則發言運意默乃端居閴然若非眀語
默以時之端得動靜俱道之旨欲究勞生之路豈可得而知乎)。】
「　巧拙從他定」


【(處人倫之中稟天然之性巧則機関𨦣利拙則魯鈍類蒙受性於天其分各定)。】
「　縱橫勢莫移」

【(史記言蘇張能合縱連橫內典釋南北曰縱東西曰撗亦交涉往復
之義也夫受性稟氣一定不移雖盛衰之勢縱橫而窮遠之數無變)。】
「　青霄雲
隱沒」

【(青天廓然層霄在上惟彼雲物出乎山川逍遙無滯礙之程隱沒得虛閑之性)。】

「　恬淡得希夷」

【(玄天之本恬淡之源得之者先天而生後天而老樂希夷
之至道入玄妙之要門養性安身何往弗造者弁)。】

「　偶入園中坐」

【(園者遊止之所也聖人本非逸賞元務清虛但子育蒼生之餘
靜慮萬機之外偶入亭苑耳)。】
「　春風味㝡長」

【(許慎云春風亦曰木風也
感陽和之力見發生之情又春風寒暄入體如味適口盖因時而賦言也)。】
「　花開添爽麗」

【(春雨之餘纖草盡滋於吐茂和風始拂奇花惣􃣌於香苞露濕丹舒實添
爽麗也)。】
「　臺榭不勝芳」

【(暖日初長影籠臺榭靜連宮樹若不勝於芳菲
也)。】
「　草茂稀踈得」

【(谷風東起煦芳草而初茂稀踈草生平地之㒵咸得
其所也)。】
「　鸎遷語異常」

【(啼鸎遷於𠳮木也鸎逢暖日乃啼囀以非常物
遇眀時覺舒蘇之有異物之相比實可然乎)。】
「　暄天和景象」

【(抱朴子云
暄天謂春天也又祥氣和風天之喜風其時日暖景長天和物媚百卉向榮茂之際也)。】

「　智遣有閑忙」

【(人之性也各任其分智者動而仁者靜以其守道居
中者鮮矣)。】

「　傍觀經史上」

【(夫學者所以博古而多知聖人旁考墳源竆治乱聽政
日旰而忘食觀書乙夜而無惓也)。】
「　楚漢定龍虵」

【(秦失其道劉項並起
以爭天下運歸真至寰區果然是知英雄勝負其猶龍虵也)。】
「　豁達寬懷抱」

【(豁達者漢高寬仁大捨短用長懷抱豁然不疑於物)。】
「　狐疑豈重耶」

【(狐疑謂項羽也羽性多疑少决愜於行賞得人而不能用所以天下歸漢如此則猶
像之疑豈堪重耶)。】
「　仁湏歸有德」

【(老子云聖人終不為其大故能成其
大而天下共歸之即知內懷仁德外用賢良天下之心必歸往之漢祖是也)。】
「　惡意
亂交加」

【(謂陳勝胡廣項羽之儔既天下歸仁更何能肆於惡意也)。】
「　嶮易論根本」

【(嶮易即難易也謂人君之道以德義為根本仁信為疆畔守之則興
捨之則亡論之者明根本之道則難易之情見矣)。】
「　興亡不用誇」

【(聖人
以道德而興愚者以暴乱而亡興亡之事盖天之常道何用誇說乎)。】

「　落𦰧知秋早」

【(霜風搖落墜𦰧驚秋去住颺颺盛衰蕭索所謂一𦰧落而
知天下秋矣)。】
「　寒汀夜月眀」

【(水澄沙渚浪肅平灘清風靜於寒煙皓月
昇乎碧落臨照之功無幽不燭)。】
「　是非皆得所」

【(書云擇其善者而從之其
不善者而改之斯乃古今所拘聖凡惻隱究其邪正揩㝎是非道在得中物無失所)。】
「　澹素少交情」

【(情祛嗜慾意息攀緣心存冰蘗之貞志在松篁之操唯守道者
相知交不雜矣)。】
「　日暮歸何處」

【(山橫晚翠樹暎落霞景駐時移日暮途遠
塵心匪息何處是歸况属良時道有所得)。】
「　煙波望遠平」

【(雲凝大野水涵
遙天滋澤國之渺茫稱􃺉攔之野逸興詠古今望遠平矣)。】
「　逍遙誰入道」


【(懚逸人寰澄神物外豈諠譁之在念故榮悴以無拘是以㽵子著篇顯聖哲無為而無所
不為暢道為懷神仙是列)。】
「　天大保長生」

【(先天後地之功用乎日用保命
長生之理玄中又玄道守天真氣元抱一故能壽等二儀齡延萬世者矣)。】

「　銀屋朱扉曉」

【(月殿瑤堦灼瓊光於皓色朱門丹檻暎藻井以增輝曙天
方辯於太虛曉日漸昇於物表)。】
「　金庭本是真」

【(黃庭御正運一氣以求玄
紫府澄心達三清之妙有杳𡨋務本恍惚陶真)。】
「　玄華凝顥氣」

【(素易凝真
始變洪蒙之象玄華隱道潛滋顥氣之功成四大之宗元著三才之上首)。】
「　清境絕埃塵」

【(瓊宮綺麗金闕流輝廓萬彙之清𡨋少無塵點散五雲之丹彩但有
香風月華瑩寒沼之心冰照晃靈堂之曉)。】
「　道德山川媚」

【(道乎可道究其
源而雖𠇲勿𠇲名出常名論其用而上德不德其猶荊山美璧同喆士之懷真赤水玄珠
况達人之守一)。】
「　虛無嵗月新」

【(無為無象豈日月之能遷去甚去奢定嵗
華之緬邈是使仙衣來去任拂石以長新皓刧經輪等芥城之不杇)。】
「　猶龍天地理」

【(猶龍者老子之德稱數道德祖述虛無雲行雨施可齊萬物天地蒭狗之義聖
人橐籥之功不屈守中斯為妙理)。】
「　說與洞中人」

【(蓬萊方丈皆洞府之
佳遊尹喜安期並授經之仙列讚暢幽隱教示無為萬祀千齡光教道德者矣)。】

「　法演雙林下」

【(涅槃經云佛在拘尸那國拔提河邊娑羅樹間演說涅槃
無去住相)。】
「　凡情世眼觀」

【(肉眼觀色是實色空是断空未聞如來常住涅
槃不生不滅涅槃經云佛性如是微細難知云何肉眼而能得見)。】
「　淡煙光雨際」

【(煙淡晴空朗然智境明心與法性相無別春色非空妙體圓滿楞嚴經云咸是
妙眀真心中物)。】
「　孤月淨雲端」

【(清淨覺性逈出盖緾幻身如雲相是生滅
涅槃經法身具足譬如滿月)。】
「　意思皆時暫」

【(意是第六識分別為體思
惟善法起行修行念念遷謝新新不住若望佛乘乃如時暫大般若經云不可以智知不
可以識識)。】
「　縱橫大教寬」

【(無邊妙義布在經教萬億法門㸦相涉入法華
經云為諸菩薩說大乘經名無量義)。】
「　含情能息慮」

【(眾生著相故乃含情
能息妄緣即無思慮金剛經云凡所有相皆是虛妄)。】
「　物外不相干」


【(了達真性常住涅槃明見物情緣生故有迷巳逐物被物相干楞嚴經云迷巳為物失
於本心)。】

「　從前高達士」

【(識在機先神遊物表怡情幽谷放志清川取獨善之冝捨
兼濟之道則綺里巢由之類是也)。】
「　無礙信天緣」

【(易稱𦘺遁語曰求仁
悔吝不能生乎情否泰不能関其慮樂天遂性知命從緣以成其志矣)。】
「　動達玄言理」

【(動則智周於物達乃愽識於心體幽微之言盡眾妙之理雖養素抱朴而藏器
修身此謂有經濟之術者也)。】
「　眀通造化權」

【(曉無為之為者在乎眀見
知不神而神者履於通物雲行雨施天覆地載陰陽造化乃大道之權用矣)。】
「　容怡存古道」

【(竆變化之機故和恱於外㒵稟自然之道則冲融於內心君子固竆至人
無悶成於性而存於德義也)。】
「　謙退足周旋」

【(高下相形長短相生達人
恥之也故謙以自牧禮以自卑揖讓周旋體大易謙光之理也)。】
「　勿傲清平世」

【(傲遠乎禮長之則慢生與物相違履之則招損世清則出言其逢時君也)。】
「　眀時正用賢」

【(天下至大唯賢是寶用之乃富於民捨之而匱於國故縶之維之念茲在
茲成易簡之德分域中之務焉)。】

「　行止由修鍊」

【(擇善而行知惡而止去非取是捨短從長陰符經云知之
修鍊謂之聖人)。】
「　輝光朗自然」

【(既巳修鍊自然輝光亦如實鑑本明瑩之
而轉耀也)。】
「　深山藏虎豹」

【(獸中之猛者唯虎豹也虎豹必依於深山茂林
喻人以道德為身之隱豈慮其危難乎)。】
「　大海隱龍泉」

【(海者洪波汗漫
而無際百川注之而不盈故為大也可以宅神龍况於賢人非七國而不居也)。】
「　鶴唳冲霄漢」

【(相鶴經云鶴羽族之宗長鳴唳聞天冲翥霄漢如彼達士抱才蘊藝
積學待問逢時而出焉)。】
「　龜生得壽年」

【(王子年拾遺記云崑崙山有龜
萬嵗則昇木而居之此明守道抱一之人可獲如龜之壽也)。】
「　怡情含道識」

【(怡恱也情性也虛心含道之人性識必然和恱譬夫石韞玉而山輝水懷珠而川媚
斯之謂也)。】
「　浩渺九重天」

【(九天寥逈浩渺難窮高高焉不知其際此况大
道杳杳𡨋𡨋湛然常寂生於天之先老子云誰之子象帝之先)。】

「　顏回真德行」

【(仲尼之弟子回也樂道守真居十哲之先為四科之首盛
德賢行不可談悉論語曰賢哉回也)。】
「　陋巷一儒該」

【(論語曰一簞食一瓢
飲在陋巷人不堪其憂回也不改其樂該俻也唯顏子儒行之俻矣)。】
「　亞聖門人飾」

【(亞次也唯顏淵之賢次仲尼之聖而又冠諸門人可以為其摽飾也)。】
「　詩書孔子才」

【(𠜂詩書定禮樂盖孔子天縱之才回也既賢可方於尼父之才之智也)。】

「　清虛皆是道」

【(寂靜篤厚虛極湛然本無其名強曰大道老子云致虛極
守靜篤又曰吾不知其名字之曰道強為之曰大)。】
「　秘奧演重開」

【(道之
玄秘儒之深奧𢙢人懵然而不知故今重為演而開之令皎如也)。】
「　幾千年底事」

【(老子暢道之後仲尼設教巳來綿邈乎至于今數千年之事也)。】
「　入我彀中來」

【(弓矢所及之地為彀中上陳顏回德行孔聖聖書老聃之道並能體
而行之皆歸術內譬夫物在於彀中也)。】

「　秋信西風急」

【(秋𠋫至則商飇肅物律氣改則西風為先是秋之信也)。】

「　踈墉野性高」

【(大塊載我以形勞我以生是以放懷無累自合淳和之道
㽵子云一而無黨命曰天放)。】
「　猶忻嘉雨至」

【(嘉雨至則品植成茂各蒙
其潤澤)。】
「　就靜不心勞」

【(萬動足以勞其心制動莫若息其慮慮息名為
孰靜孰靜則其心不勞老子曰靜為躁君)。】
「　樹色光池沼」

【(茂樹流彩水色
浮光属茲兩餘自入騷人之興詠詩云其來斯恱無遠不柔)。】
「　花逈壓蓬蒿」

【(古詩云草木搖落幽蘭獨芳壓之為義斯所謂抑揚善惡消長之道也)。】
「　痛飲終何必」

【(痛飲侈逸未始合道但以清簡虛淡自守而巳)。】
「　登臨散鬱陶」

【(天下既復淳和之化而復登高臺太虛以舒其憂天下之懷于何不適義取因時
寄賞游道得性則能保合大和矣)。】

「　君子筵樽俎」

【(君子為論思天下政治之簡易而宴莚也)。】
「　箴䂓話短長」

【(垂天下箴䂓之誡議皇王治亂之機逖聽前修聿遵古制不亦樂乎)。】
「　秋深籬菊晚」

【(當暮秋之素景見籬菊之晚開則怡然高興恬淡自得)。】
「　春盛牡丹芳」

【(在青春之𠦑氣奇花正拆其心不移恬然無累也)。】
「　隈淡雲分色」

【(不事侈逸自履無為之道其淡如雲也)。】
「　情隨日順陽」

【(天下
至大萬機至廣以一人之心惣四海之事仰法大道為而不韋如日之順陽也)。】
「　酒斟任意滿」

【(小人以酒為惑君子以酒為德雖堯酒滿盈而無惑也)。】
「　小樂聽無荒」

【(樂之為義或彰帝道或賞諸侯調彼八風定茲萬物保合邦國亭毒黎元莫尚
乎樂故聽之無荒也)。】

「　民間天上事」

【(人中之事理近而易知天上之事道幽而可測)。】
「　通理一言之」

【(道之所歸者理也試一言之即無不通矣)。】
「　仙積千年壽」


【(神仙物外淡薄安閑去情欲之樊籠鍊精純之粹道冲虛抱一餌氣飡霞修鍊養神長生
久視壽至千年矣)。】
「　人終百嵗期」

【(秉君子之道修仁義之風施素養廉
知白守黑人間日月與天上以懸殊運􂗆短脩諒終期於百歲矣)。】
「　禮容分次第」

【(淳素苟踈澆醨以薄故立人之道存乎禮義尊卑有序容止可覩故巖廊濟濟
鴛鷺鏘鏘乃有後先故云次苐也)。】
「　汎愛別尊卑」

【(夫聖人汎愛之
心雖廣大悉俻而君臣父子之禮各居其位盖有其區別矣)。】
「　福業有輕重」

【(福業之作也如聲赴響似影隨形必以三世而言異時而熟固有其輕重矣)。】
「　𨚗堪亂作為」

【(聖人行不言之教欲使民無知無欲以歸淳和質朴之道所謂
滿招損謙受益苟不循䡄轍妄肆心意則自貽伊慼矣)。】
御製秘藏詮幽隱律詩卷第二十四

御製秘藏詮幽隱律詩卷第二十五　𦘺

「　世上多虛飾」

【(世情浮偽不宗于本而務甚末則澆薄也聖人體天垂蔭
並日同臨亭毒蒼生茂育群品欲使其民去華取實居厚去奢然後乃還淳返朴矣)。】
「　方知一切心」

【(仁君慮道之不修憂化之不洽涉大川而浩蕩馭杇索以戰兢求衣
未眀時親庶政以萬物利為利以百姓心為心斯乃以成其無私故能成其私矣)。】
「　不群終是異」

【(眀垂有截鑑極無私窮幽玄之致稱象表之談聖文掩於百王
淳風及於萬國豈以湯禹竝其眉豈以唐虞比其德者也)。】
「　僻學古同今」


【(道者眾妙之門得其要會美可以兼濟於人失其指歸生不能自全於巳古今賢哲務在
茲焉豈可以貴耳賤目陋古榮今者矣)。】
「　逸士寬懷釋」

【(晦名匿跡枕石
漱流懷直氣之才抱凌雲之志以宇宙為心腑以江湖為器度則寬其懷釋其慮乃若虛
舟了無所𥪰既無為之天化各悉住於其情)。】
「　為官理道深」

【(古之喜為
道者非以明民將以愚之所冀導之以和使復於朴豈不然乎觀其時撫其俗察色聽聲
懷仁守政勿恃於己勿侫於他寬猛相湏進退合度如斯乃所為之政致合大和也)。】
「　移時非獨見」

【(道之至也情必遠焉言念移時不能巳矣誠非獨見蓋所以妙
符先覺也)。】
「　令我思沉吟」

【(聖人垂誥欲為龜鑑則言近而意遠情思沉吟
而感動其理淵而復深但可以神會不可以言象而求之斯則幽隱冲微不盡之意也)。】

「　情歡資道味」

【(龍池波靜月殿風清資道味之恬然乃襟懷之所樂是以
性靜則情逸意爽而神清也)。】
「　妙至朗然稀」

【(玄妙至真之道稀然自明
冲神湛寂之源本來清淨故空色一如斯言無玷也)。】
「　布政陰陽理」

【(運動
靜之玄樞合陰陽之至理得三才之揔要布八政之奇功非上士則無以預於斯焉)。】
「　施
張造化機」

【(於萬機之外得權變之用則鈎深致遠乃博施濟眾以利於天
下又機者會也故易曰君子見總不俟終日)。】
「　樹花看自落」

【(芳樹庭花
春生秋落雖榮盛之有日且煦育之無私然則物雖流動而道本恒存也)。】
「　鳥雀坐忘飛」

【(禽魚鳥獸得遂其性不疑於人自然無慮故棲處忘其飛也)。】
「　延論好賔客」

【(論道探玄尊賢重士亦由漢延酈食其魏待叚千木之儔矣)。】
「　逍遙盡可依」

【(情同孤鶴性匪匏𤓰故逍遙之道可依盡美之譚可式)。】

「　思量巳往事」

【(聖人之御宇也則必兢兢業業如杇索之馭六馬是以旰
食宵衣常思往古帝王為國之事)。】
「　千載舊朝臣」

【(周漢巳還僅捋千載
文武之臣布在方筞國之安也頼同心而弼諮國之危也由離德而讒侫)。】
「　幾箇光名跡」

【(時代雖遠事跡炳然而立功立事名煥簡䇿者一何鮮哉興歎者良
有以也)。】
「　難分理道真」

【(夫為理道者在乎酌其時行其化自然俗阜民
康遠安邇肅如此者少也)。】
「　立功當頃刻」

【(或排闥而解難或折檻以輸忠
或一箭以下或三皷而敗楚類此者非一二可言也)。】
「　敗失在逡巡」


【(功名既立爵位彌高不與驕奢期而驕奢自至或恃寵作孽速禍難逃如響應聲寧容瞬
息)。】
「　眀白撫時俗」

【(欲理其國先理其家欲理其家先理其身則知其身
明白然後可以撫安時俗故仲𡰱云其身正不令而行)。】
「　滅私盡愛民」


【(人之不能為政皆由徇私而害公也害其公則刑罰不中故民受塗炭若滅其私則民受
其惠是以古之寡婦有不懼猛虎而慕其善政者矣)。】

「　在家憂遠道」

【(所居曰家爾雅云戶牖之間謂之扆其內謂家即聖人雖
處深宮留心海內念及邊陲)。】
「　惻憫思悠悠」

【(慈悠遠也思慮之情常懷
惻憫恩無不被澤及逃民施濟物之功若陽春之惠)。】
「　許國同知已」

【(為臣
之道將身許國可以保祿位即股肱良輔矣故君聖臣賢父慈子孝何異呂望之遇文王
高宗之求傳說道合致理便同己知)。】
「　懷忠豈易儔」

【(忠臣不潔名事
君不避難故無儔侶罕有倫匹即夏龍逄齊晏嬰漢子卿之類也)。】
「　􃅠傳升羽翼」

【(漢使使求蘇武使者謂單于曰天子上林中射得白􃅠􃅠足有書曰武在某澤
中而憑羽翼也)。】
「　風迅𡑅旄頭」

【(風迅疾速之㒵雲飛風翥可以凌霄漢上
𡑅旄頭史記曰昂星曰旄頭)。】
「　津涯何處問」

【(津涯濟渡處孔子使子路
問津焉長沮曰是魯孔丘與曰是也曰是知津矣意謂蘇武於北海上何處問津途矣)。】

「　凍坐嶺邊愁」

【(愍寒素思戰士魏武苦寒行曰人馬同時飢又冬雲色似
愁故曰嶺邊愁大寒人多凍苦穆天子作黃竹詩而愍之)。】

「　坦蕩何為是」

【(王道平平皇風蕩蕩用清靜以理域中以無為而化天下
德經云清靜以為天下正)。】
「　俗情世務牽」

【(聖人後其身而身先故先人後
己是以萬機事務四海開心救瘵俗之方布安人之利王弼云觀民之俗以察己道)。】
「　雲容隨遠霽」

【(雲之態也郁郁焉當遙天之乍霽向遠嶠以孤飛斯乃動得其
時猶臣之遇君隨其感也)。】
「　日瑩照平川」

【(絕煙霞去塵霧盡照臨之境表
至德之眀共荷無私更傾葵藿)。】
「　道路悲行子」

【(夫聖人之心也常慮一物
不安其所故雖在內而必知其外且以道路而言所悲者在乎行子也)。】
「　詩書重昔賢」

【(經夫婦而正君臣演商周而通虞夏包羅六義貫攝百篇美教化之
功移風俗之道並研精覃思窮理盡情)。】
「　願天常降福」

【(仰奉高明恭惟
上帝功施有道福彼無疆所以恩被四夷澤及萬國)。】
「　稼穡無荒年」


【(種之曰稼斂之曰穡夫聖人尊居黃屋恒念蒼生衣食足而知榮辱則禮讓興行天下和
平矣)。】

「　昔自唐堯治」

【(惟天為大惟堯則之不言而信無為而化萬物生成而不
宰百姓日用而不知斯則唐堯之化也)。】
「　澆漓日漸踈」

【(唐虞夏商巳還
大朴漸散異端鋒起淳風澆漓無為之理日見踈矣)。】
「　周旋雖俯仰」

【(後之
王者周旋萬機小心翼翼仰觀垂象俯察群情消息以時無常心也)。】
「　庶事不相湏」

【(兆眹既泄長短相形庶事糾紛不能混一)。】
「　聽政甘棠樹」

【(邵公
奭常聽訟於甘棠之下大有政聲邵公去民觀其樹思其人惜而存之詩云蔽苐甘棠勿
翦勿伐邵伯所茇)。】
「　馨香禮樂書」

【(安上治民移風易俗書于青史其道
義如蘭之馨)。】
「　晚生能措手」

【(雖生季世能變澆風則知萬化在我之手)。】

「　愛老及矜孤」

【(可以攀堯躡舜愛老矜孤則不獨父其父天下皆父矣不
獨子其子天下皆子矣)。】

「　文才刀筆吏」

【(士之負文才者雖大小不侔皆國之英噐若用之則各有
所冝是以聖人仄席旁求以為臣吏而共致治刀筆者簡禮筆削之謂也)。】
「　亮直得公清」

【(亮信也信其秉直乃得公清公則絕私清則無濫則知為直古尚鮮矣故
仲𡰱云吾未見剛者剛直也)。】
「　屈己能卑下」

【(自卑而尊人謙光之道也
如海善下眾流歸之是以君子有若無實若虛則其德彌高其譽彌遠)。】
「　輸忠識見眀」

【(事君盡忠為臣之本履斯道者識見乃明語云為人謀而不忠乎)。】
「　巖廊非本器」

【(廊廟之器本異眾材或符刻象之求或應非熊之兆濟同舟楫親若
股肱苟非其人曷副斯任)。】
「　竭力荷恩榮」

【(勠力輔弼以致升平罔俾阿衡
專美有商也荷佩恩榮豈慚尸曠)。】
「　恒持懷報國」

【(位冠群寮化權在手
若不致君於堯舜之上安民於富壽之域非報國也)。】
「　千秋紀盛名」

【(夫如
是則可以書于簡冊垂範將來茂績嘉猷久而彌著)。】

「　豁意何清淨」

【(心通至道意出繁華豁達情懷更拘何事澄神息慮養志
就閑於景象之中得清淨之理德經云清淨為天下正)。】
「　愚人不信迷」


【(智無機巧事匪周通在賢者了達諒愚人不信何言志𢩁蓋自情迷)。】
「　石巗孤野鶴」

【(智者樂水任方圓也仁者樂山好閑靜也君子幽隱或居陋巷或處石巖養賢
德也就幽靜以言人故取巖嵠野鶴相類論語云智者動仁者靜)。】
「　仙路躡雲梯」

【(青雲得路昇陟如梯弃昔曰凡肌成今時仙骨亦即賢愚自異仙凡隔別也)。】
「　棟木生深谷」

【(大廈之材非生平野棟梁之木長自深山況賢人君子生得其
所也)。】
「　寒鴉入夜啼」

【(君子遇善則進彰賢德也小人見惡則同處幽暗也
况彼寒啉之鴉啼鳴入夜非類九臯之鶴聲唳冲天)。】
「　怡顏能待客」

【(道在
自然形無慍色高居得趣靣有怡顏守物外之心待逍遙之客)。】
「　沽酒旋烹鷄」

【(言必有信會不失期沽酒烹鷄富於禮義易曰嘉會足以合禮)。】

「　駈馳忙且靜」

【(塵世雖忙閑居且靜抱冲虛之氣宇消息一无何慮寒暑
唯思道德)。】
「　忍話笑分踈」

【(君子之德敏於事而慎於言仁者其言也訒斯
謂仁矣巧言亂德駟不及舌故自哂也)。】
「　獨樂應無比」

【(明閑要道洞達
古今乃性情之獨樂清虛得趣士之㝡上何有比哉)。】
「　怡情道不孤」

【(入眾
妙之門達真源之旨怡其性恱其情妙無不通道不孤矣)。】
「　因聞雙鶴唳」


【(形非俗態聲自清閑方味群經靜聞鶴唳宛有陵雲之響忽興洞府之心)。】
「　驚罷兩行書」

【(事之有感情動於中滿抱愕然觀書斯罷想君子嘉聲焉)。】
「　携杖空庭立」

【(意無所慮携杖空庭翻思往古之風自合隆平之運怡然靜立寧不
樂哉)。】
「　清風我自娛」

【(明月清風人之慕矣時康道泰士之美哉賢人君子
各得其所故我自娛)。】

「　如人信我說」

【(夫有生之類皆有其信而無其形散之則匿乎情矣必能
性其情篤其信則真宰之大化成焉所謂通生於萬物也乃旦暮之道眀矣)。】
「　廣大甚茲身」

【(身者道之器也廣大悉備莫甚於茲)。】
「　智見無雲日」


【(智以照境境遣而智忘忘智之見苟存便同境智斯在斯乃無見之見也雲以無心而表
跡日以盛德而從名蓋在其新新之義矣又日以無私而照喻德以無私而成此二者同
出而異名乃強名之名也故云無矣莊生所謂乘雲氣騎日月游於海外者蓋得此意也)。】

「　何疑泛海津」

【(津者即指四海之外蓋明化被於萬方也夫至人乃形將
道同心與神𢍆無往不適觸類皆通固無疑也)。】
「　博通皆達識」

【(識者萬靈
之惣稱亦五位之指歸也凡博通之士靡不達之語曰誰能出不由戶者何莫由斯之道
也)。】
「　託事用交親」

【(至交者以義而聚朋友也至親者以命而合父子也
義或有異命必皆同此亦自然之理事之輕重義之淺深隨彼交親斯可託矣)。】
「　所趣論深遠」

【(所趣之道必起於形器之外所論之旨方窮於𠕀象之前斯不得不
謂之深不得不謂之遠耳)。】
「　悠􂳺盡有因」

【(悠􂳺遠㒵凡有待而生者豈無
因而有耶語其跡也似有相生論其道也則卓然獨秀蓋自然而然不知其所以然亦猶
雕虎嘯而谷風生神龍吟而景雲起事之玄感不亦遠乎)。】

「　逍遙能自在」

【(逍遙者南華懸解之名譬大鵬之舉也絕雲氣負青天鼓
翼則六合雲昏摶風則四海波涌六月一息九萬為程蓋得其自然遙動之變矣)。】
「　大道亦何殊」

【(夫聖人之御極也澤被無外功成不居逍遙乎萬化之前容與
乎百主之上至矣大矣遼乎遠哉若望其垂天海運之勢乃無殊也)。】
「　澹薄隨情遣」

【(情者性之欲也故惟澹惟薄隨而遣之)。】
「　優遊靜惡除」

【(優之
遊之抱神以靜弗邇聲色形將自正則莊生所謂近形之惡者不得不除也)。】
「　春生
凡作則」

【(春主發生於萬物也故聖人則之以行仁蓋以其小而成乎大矣)。】
「　秋謝徧悲踈」

【(秋主肅成於萬物也其善者從之不善者黜之夫以義而斷與
道乃踈從是而言能無悲乎)。】
「　利益玄穹鑒」

【(蓋囙民之利以利之益莫
大矣蒼蒼在上神鑒何欺)。】
「　公平信史書」

【(禮云君王動則左史書之言則
右史書之夫天下至公至平之道可不信之哉)。】

「　吟諷豁襟懷」

【(情動於中而形於言囙吟指事豈轍攀緣得句亡情襟懷
自爽)。】
「　逢書展卷開」

【(徧味群書開卷有益志閼稽古事進日新論語云學
而時習之不亦恱乎)。】
「　卑恭無過失」

【(卑者謙己之能恭者謹莭之行卑謙
恭謹常益行能後己先人永無過失易云勞謙君子有終吉)。】
「　甚處得愁來」

【(行不踰矩寧繫憂疑情通至道亦又何愁)。】
「　不慣遊行遠」

【(幽隱閑處
討文論義情淳守道不必遊行事無所拘何之遠矣)。】
「　多情思莫裁」

【(周通
物理寧倦饒情景象清虛致其深思若非槫識莫可裁之)。】
「　辭林新語對」


【(聖明文苑昭運辭林選事對聯無非新語)。】
「　盛世樂眀哉」

【(二儀交泰雨曜
齊明邁五登三廼神廼聖昭然有道盡樂明哉尚書云元首明哉股肱良哉庶士康哉)。】

「　賢哲人難得」

【(應其昭運雅副旁求仁德賢良誠謂難得)。】
「　兼之王佐才」

【(兼之王佐者所謂全才也經天緯地探變化之功佐國治邦蘊燮調之用居則
抱其道出則行其政也)。】
「　溫恭懷節橾」

【(五德斯備莫大溫恭立身揚名
湏懷莭橾者也)。】
「　不假用梯媒」

【(懸爵待壬唯賢是思離隱逸之蹤叶眀王
之用君臣合道何假梯媒)。】
「　暴雨千家有」

【(驟雨飄風不終朝日況言教之
執滯則失道而迷生道經云飄風不終朝驟雨不終日乃興之容易若遍千家矣)。】
「　祥雲萬里來」

【(非煙非霧萬里符應降自上玄瑞乎眀世雲無心而出岫表有
道而彰時)。】
「　癡迷昏自暗」

【(昧於忠信者人之癡也差於法度者士之迷也
於事不明唯增自暗)。】
「　慧智豈能開」

【(抱乎忠良分於人事乃賢者之用心
愚於濟物寡於恤民者則慧智不能開也)。】

「　真氣歸何理」

【(太古之前一氣始判清者上升為天濁者下委為地清真
浩氣之理兩儀是其所歸又道生一一生二二生三三生萬物萬物所歸真氣是也)。】
「　冲虛在杳冥」

【(道經云杳兮冥其中有情即其真氣冲凌虛無寔在杳冥之內)。】

「　玄談親問道」

【(軒轅順風以訪道唐堯枉駕以談玄蓋仁聖之君王咨亭
育之政術)。】
「　寂靜遠堪聽」

【(隱居幽趣惟寂惟靜虛室生白空谷傳聲遠近
堪聽是資道性)。】
「　白鶴捿仙樹」

【(仙界人寰無通無塞遇之則通不遇則塞
昔丁令威輕舉之後有舊鄉之思乃化鶴于華表之難望彼舊盧認遺基之髣髴沉吟嘆
息不欲捨旃)。】
「　紅霞隱洞庭」

【(河圖云崑崘山有五色水上蒸為霞陰而
赫然即紅霞也今云隱洞庭蓋山川洞壑是彼雲霞出沒之處如堯時赤雲起浮王山下
之類是也洞庭者爾雅云吳越之間有具區即具區之中震澤之右有洞庭在茅君內傳
三十六洞之外)。】
「　盈虧明日月」

【(盈缺属于月虧吳属于日日月雖有盈吳至如
天地之間滌昬破闇無傷至明也)。】
「　一歲幾周經」

【(日行遲一歲一問天月行
疾一月一周天仙家日月長誰知其運行之遟速也)。】

「　智使千般用」

【(智之用也動有千歧既在形器之中未出希夷之表故觸
緒而昧其真也)。】
「　思量也大愚」

【(雖智抉萬端而道乖一性靜而思之非愚
而何)。】
「　黃昬直至曉」

【(昬曉者乃晝夜交會之名違無為之心者亦忘於晝
夜也仲𡰱所謂樂以忘憂陶陶然不知老之將至)。】
「　皎日瑩康衢」

【(康衢
万康莊之大道也昬曉之數常也殊不知聖達之觀昏曉一揆雖宵漏未央其明明亦猶
日照於康莊好弱不能逃其形洪瀸不能遁其跡)。】
「　瑞典通三界」

【(周孔
之為教也立君臣父子別小大尊卑教民行禮樂之風經國固社稷之本此之利也世莫
與京然而究三界之至理釋氏之教存焉)。】
「　華胥樂四隅」

【(黃帝夢遊華胥
之國蓋聖人所化之境也今四方之人生乎休運視猶赤子顧其穹處如在仙鄉亦得以
樂焉)。】
「　諭開方便治」

【(抉三教之始歸萬機之心誘諭蒼生拓開元化治世
音作矣婉而成章若斯乃方便之極也)。】
「　平坦絕崎嶇」

【(普天率土同䡄
同文草木蟲魚尚猶受惠何崎嶇之有尚書所謂無偏無黨王道蕩蕩無黨無偏王道
平平)。】

「　陰陽罔盡測」

【(易云一陰一陽謂之道罔者無也測者度也又云陰陽不
測之謂神也)。】
「　憶昔事徒然」

【(憶昔如言疇昔也徒虛也憶昔前代繁華
枉直之事且徒然此齊物理也)。】
「　濁世傷心切」

【(五帝三皇迄于近代亂多治少
備於簡筞昬濁之世良可傷心)。】
「　時情在眼前」

【(世有淳醨德有上下既情
懷於彼此則事見於倚伏柔侫者先見於諂諛慷慨者後彫於君子故在眼前也)。】
「　一千萬里思」

【(夫凝神冥目謬寂叩虛事欲分為兩端心先遊於萬里或松風挂念
或瀑布緣情俱在杳冥心同太虛者也)。】
「　三十六峯牽」

【(既寓國於萬里
恒遊心於巗岫也)。】
「　高處煙霞麗」

【(山巔為高煙霞雲物也既肆情於雲
嶠可觀於煙霞麗景也)。】
「　逢緣即是緣」

【(內典有因緣儒典云寅緣聖人
浩然任物垂拱無為即隨緣也)。】

「　古來高逸士」

【(自古以來巗扃隱遁席戶高眠咸欽徵士之名屢降希夷
之号也)。】
「　􂗆目幾多人」

【(許由善卷曾為堯帝之師四皓嚴陵並作龍樓
之客或清風相襲或高跡鱗差咸有紀編鴻名顯煥)。】
「　積德千花秀」


【(積功累德抱義戴仁士行播於馨香文賦摛於花蕚者也)。】
「　溫良七寶珍」


【(儉則去奢恭乃近禮既溫良於五德如嚴飾於七珍方稱士流道符君子也)。】
「　緣因終可作」

【(夫至聖可歸至仁可信欲享人天之富貴湏修出世之良囙者也)。】
「　好事福齊臻」

【(身端者影直身枉者影斜善若屢修福必時至囙果之道明矣)。】

「　宇內光陰速」

【(宇宙之內日月照臨光景逡巡年光倐忽莊子有白駒之
嘆仲𡰱起逝水之悲也)。】
「　仙天夜月春」

【(天則長齡仙仍富壽鼇山幾變
纔換年華碧海塵飛方經瞬息寔夜月之長春也)。】

「　修鍊真堪重」

【(知之修鍊為之聖人則修身鍊行伏氣養神成九轉之功
固自然之道乃真堪重矣)。】
「　懷柔性不拘」

【(君子上善若水任器方圓性含
柔順之功德被不拘之理故柔弱勝剛強也)。】
「　暗隨新日轉」

【(日往月來
暗隨明轉因光陰之流動致人事之密遷則新日謂之日新也)。】
「　舊識幾人無」

【(舊即摽乎往事幾乃論彼昔人蓋境象之推移逐逝波之不返逝川興嘆同此義焉)。】

「　滿口含香潔」

【(聖人內懷至德心本無私故言滿天下無口過行滿天下
無怨惡使萬物不失其所故義同蘭茝者也)。】
「　經心望月孤」

【(聖人經心
向物同望月之澄澄畜意無方量滄溟之渺渺矣)。】
「　咨嗟閑自哂」

【(咨嗟
者嘆息之㒵探萬事之根原悟百齡之虛幻所以安閑自哂也)。】
「　指喻好相須」

【(㽵子曰以指喻指之非指不若以非指喻指之非指也以馬喻馬之非馬不若以非
馬喻馬之非馬也天地一指也萬物一馬也言至人皓然大寧而天地萬物各當其分同
於自得而无是无非也言人不可忘道指喻之義好相湏而行之也)。】

「　君子懷幽趣」

【(君子有德者所懷之趣必深可以修詞存誠立功立事顯
五行之秀氣為萬世之元龜)。】
「　謙恭禮樂才」

【(必謙必恭有槽有樂此四
者有一于身得謂之才矣)。】
「　經心皆識見」

【(且文乎不釋學萃於心必㒵
慮高遠器量宏深知進退存亡之理者萬夫之望也)。】
「　書史盡通該」

【(書即
群書益謙恭禮樂之本史即諸史亦進退存亡之機欲廣識達者盡通覽該博也)。】
「　有德馨還遠」

【(書云黍稷非馨明德惟馨有德者妙譽遐彰清名遠振詩曰鶴
鳴九臯聲聞于天)。】
「　清虛道亦開」

【(性歸清淨潛𢍆希夷達人君子優游
學圃消息玄津一以貫之清虛之道隨亦開也)。】
「　先生冝法則」

【(先生尊稱
也既道高物表德遇人倫故於動寂之閒冝為法則)。】
「　宿習自將來」

【(佛言
欲知過去因當觀現在果欲知未來果當觀現在因此三世之義歷然可知也)。】

「　天災猶可免」

【(尚書云天作孽猶可違是則上天譴怒降以禍災儻能修
德以莭身必見免災而獲福如太戊乘穀既生修德而滅之是也)。】
「　自作不能逃」

【(其或不守厥中自胎伊慼若行履於非道必身蹈於禍機親受彼殃如蛾赴火
商書所謂自作孽不可逭)。】
「　德薄庸心力」

【(德不處厚行亦非高豈能居四
科之先秉五常之節但巧伇心力實謂庸常)。】
「　賢才意氣高」

【(應半于之
運稟二儀之靈是日賢才生乎聖運負經緯之業扼文武之能得山川之菁英故意氣以
高爽)。】
「　欝陶開旅夢」

【(欝陶者喜也事有慰意襟懷䪺開祛旅夢於清宵開
欝陶於幽思)。】
「　運握智鋒刀」

【(機䇿謀略運用隨時挺才智以縱橫若鋒
刀之剸割者也)。】
「　良將與文士」

【(出能料敵動必有成稱乎推轂負轉彭之
勳者即良將也坐籌帷幄博綜典墳副乎揚旌蘊平教之業者即文士也)。】
「　動止法纖毫」

【(雖或有大功國推良將文成至化世号儒臣而動止所為䂓矩無忒奉明
明之化行修膂之風守法立身纖毫不爽者也)。】

「　如水澹交踈」

【(夫以道相交澹乎如水且水善利萬物君子善用三盖但
教之以忠信仁義故不接以玉帛宴樂是知君子以文會友其或志尚浮薄義之金蘭用
如水之交則情日踈遠矣)。】
「　尋思道更殊」

【(良為愚智不等善惡有差
見賢思齊之人所狎皆善違道敗德之者所習皆惡推尋思慮道理甚殊故方以類聚物
以群分也)。】
「　乖張顛覆易」

【(原憲所謂士有道藝而不能持者為之病
而況目不閱素王之書身不服先賢之行動違典訓罪之謙恭既失道於乖張故自貽於
顛覆也)。】
「　知已便相於」

【(其有同惡相濟昵比頑童朋樹禍因黨結惡本
自為知巳以速身殃)。】
「　路坦如平掌」

【(王道砥平無偏無黨又或道德之路
坦然掌平老子云吾道甚易知甚易行而天下莫能知莫能行故云大道甚夷而民好徑)。】

「　風傳語不書」

【(易云君子居其室出其言不善則千里之外違之而況聖
人明達四聡賢於正直其有流言不實讒說非真事類風傳誠非採錄矣)。】
「　煙霄眀月靜」

【(白露曖空素月流彩覩澄暉之可覽望煙霄之欲升天宇晏然景物
澄寂矣)。】
「　負志話清虛」

【(既慕遂古之道將復不言之化負淳素篤
厚之志者話道清虛棲神玄妙得不自謂羲皇上人也)。】

「　東布行春令」

【(東君布令真宰行春使萬彙霑恩百蟲開戶惣覺柔風蕩
颺和氣溟濛者矣)。】
「　容怡物象移」

【(百物以之而受惠萬殊既遂於發生
和暢其情怡恱其性咸得生植之便盡蒙雨露之恩也)。】
「　萌芽光宇宙」


【(和煦之景萌動其芽幓舒之力既勺生發之功盖著自然物象光融)。】
「　陽艶發寒枝」

【(夫勾芒為神太皡為帝暗施春力粧點園林使寒者發艶枯者咸滋矣)。】
「　雨勢將興作」

【(易曰雲行雨施品物流形既膏澤將霈必雲勢預興咸得昭蘇
盡蒙滋潤矣)。】
「　花先暗得知」

【(雲本無心花仍有態既露珠而徧綴必無
雨以將施為作先容暗傳幽意也)。】
「　野田深谷變」

【(民無遊惰國致有年
山谷之間盡變稼穡矣)。】
「　耕鑿漸忙時」

【(雨澤及時種蒔無怠畎畝
者勤功於畦壠耘鋤者力務於東皐咸在勤農民無閑者)。】

「　南面園中坐」

【(靈囿春歸嚮明負扆觀乎萬物自何發生得非頼陽和之
正令耳)。】
「　天光在杳微」

【(當其深思澄凝冲襟綿邈則麗天遲日煥乎杳
儼)。】
「　路前暄景致」

【(蘭徑縈迃芳林和暎盡恊熙怡之勝賞咸成綺靡之
乹文)。】
「　鸎弄夕陽飛」

【(自幽遷喬棲乎上苑樂彼融煦暝夕猶飛)。】
「　恠石雲根重」

【(雲本無心囙石發彩虛淡稱志堅之質幽奇符不滯之蹤古詩云白
雲抱幽石)。】
「　新芽木葉稀」

【(新芽初發翠葉猶稀兊澤之力潛滋真宰
之功可紀也)。】
「　兒童年幾小」

【(王者之視生民猶如赤子顧其黔首悉謂
兒童)。】
「　笑看戴花歸」

【(熙熙生民樂乎聖世度覆之功潛運厚載之德
密施笑戴林花罔知帝力)。】

「　寂歷深秋坐」

【(寂歷閑曠㒵聖政重光萬方輻湊域中大定天下樂推故
得閑其情曠其慮優游雅道消息玄扃況萬籟澄秋九重待旦緣情之妙從是而興)。】
「　簾開一半扉」

【(玉戶之設也雖法天之象以時開闔而賢臣夜直待問皇闈故從半
掩矣)。】
「　眀星時掩暎」

【(懸象著明太虛寥廓群星拱極燦然可觀時或文煇
似相掩暎也)。】
「　籠月澹無輝」

【(爽氣肅於昭回微雲澹於河漢月色澹然
似無輝也)。】
「　風漸臨䆫牖」

【(穆若之風漸清䆫戶當是時也想楚王之命賦
代有羙才念漢祖之高歌時思猛士)。】
「　雲分仰太微」

【(太微星名觀象賦云
縱目遠覽傍極四維北鑑辰極南覩太微既雲開而星覩也)。】
「　幽清含萬象」

【(眇觀天宇幽而且清所以含萬象於其間也)。】
「　南遷􃅠北歸」

【(隨陽
之􃅠南遷乃自北而歸也)。】

「　人本心田靜」

【(心田則天真之性冲虛包博寂兮寥兮雖萬化生其中而未嘗
動擾故謂之靜)。】
「　機關買是非」

【(機智關鍵倐爾潛開物哉是非莫能自遏
是以君子慎其樞機而寡辭矣)。】
「　聦眀存莭操」

【(人之聦明者必能遐
觀巳往洞達未萌知軒冕之儻來察禍福之相倚若不存其莭操何異於愚者哉)。】
「　曲直自相依」

【(曲直之徒各相依附同聲相應自然而然)。】
「　思寂知玄奧」

【(外絕所思內思所照心齊萬物而無物可齊道人重玄而無玄可合夫如是則
玄奧之理自然眀白)。】
「　區分有順違」

【(智之起也可以區別造化決断
興亡懲惡勸善獻可替否是則斯順非則斯違)。】
「　精通含識性」

【(精研
通達含識性者則聖凡一貫動寂兩亡觸目全真生心皆妄)。】
「　理義愷然希」

【(斯之理義潤奧難䀠茍能通之則愷然自得希夷絕唱永樂天和)。】
御製秘藏詮懷感一百韻詩卷第二十五

丁未歲高麗國大藏都監奉
𠡠雕造

御製秘藏詮懷感一百韻詩卷第二十六(卷上)　𦘺

「　一統𠃵坤順太初」

【(方今之御極也六合無外萬邦克寧以無心而為心
不治而為治恩霑草木信及豚魚玄同太始之風妙盡無為之化故邈𠃵坤而一統也)。】

「　照臨無外越唐虞」

【(窮日之所照極月之所臨咸一乎心率歸大化
故云無外也且堯有所不俻舜有所𣏋行我朝兼而有之不越而何)。】
「　樂推大定聲聞遠」

【(不舉干戈而天下大定凡聲教所被孰不樂推必使乎千載之下無
名而名不德而德故聲聞自遠也豈不然哉)。】
「　𦗟斷無疑自卷舒」


【(握機創歷執天下之柄以𦗟以斷可卷可舒則上帝之心授蒼生之福高懸睿鑑固無疑
也)。】
「　化導隨時彰覆載」

【(天以不言而覆而四時行焉地以不言而
載而萬物生焉今御天下者以沉潛剛克高明柔克化之導之隨時之義遠矣哉所以彰
天地覆載之德也)。】
「　周通利物混車書」

【(物即萬彙之通稱也周無
不俻通無不該因民之利以利之則及物之心曾無有量矣故書䡄以之而混同也)。】
「　唯慙寡昧齊堯世」

【(惟皇作極而民用康式驗帝書寔同堯代故云齊也
又以其大而不言其大故云寡昧矣)。】
「　深愧微言頌帝居」

【(百代之下
世出世間聖人之言通謂之微也多銘於帝座之側時或諷之必造其極然以生知自慶
崇重前脩故持言之愧矣)。】
「　端拱未知何所措」

【(垂衣端拱負扆凝旒
常慮政之未敷化之未洽而智用明略尚謂無所措焉)。】
「　招賢軫念慮関子」

【(國家懸科待士修仁來遠豊爵扶以禮忠良峻刑賞而旌懲勸並出宸衷矣)。】

「　常持警誡綏仁惠」

【(每念蒼生過於赤子而兢兢在位惕惕臨朝如
馭杇索以莅天下)。】
「　運偶承平免負芻」

【(代属昌期運當泰民安
佫阜國富家肥聞道路之歌並京坵之詠)。】
「　區別動來敷教令」

【(發號
施令黜幽陟明並革故鼎新移風易俗中興禮樂載造典章)。】
「　庶幾閑暇少縈紆」

【(萬機暇日庶政餘時或命以琴碁或􃚊之翰墨樂無為之化暢有道之風)。】

「　千峯路險非三島」

【(千峯鏁翠萬仞盤空雖非三島之游頗盡十洲
之美幽人至止不亦遠哉)。】
「　一𦰧輕舟泛五湖」

【(懷靈之士養素之流
高乘一𦰧之舟遠泛五湖之上)。】
「　分𣲖長流丕祚永」

【(長流天潢也滔
滔遠注邈無津涯散施即為天澤分𣲖即為長河聖朝継緒垂慶弃葉流芳實猶分𣲖靈
源丕顯永祚無彊之美方諸洪流)。】
「　寰瀛相踵別親踈」

【(父慈子孝
兄友弟恭民之要道政化既洽仁惠巳敷區宇之人自相踵継和睦親踈㱕乎孝道)。】
「　姦欺巳塞根源盡」

【(寰海宣穆清之化朝𨓍任鯁亮之臣剛憲有章賞黜
司秩則姦宄之軰欺詐之徒不能恣彼兇狂肆其驕踞)。】
「　暴虐潛消蔓草除」

【(教化之所不及則侮𢢔自貽暴虐是作農工之所不勤則蔓草滋延敗乎
稼穡今無為道著可大功周強暴之人不相侵凌如蔓草之於農工不能恣其滋蔓矣)。】

「　才業所高歸汗渙」

【(抱經天之才懷佐理之器若皐戞稷卨入
凱八元俾帝王明齊日月恩同雨露施之則為乎渥澤汗渙於天地之內霑濡於動植之
中者矣)。】
「　賞功何恡借吹噓」

【(褒善貶𢙣載在春秋有功者加位准
爵無功者削地降官是知春之來昆䖝逐吹噓而生秋之至品彙隨肅殺而謝不肖則肅
殺是冝若賢則吹噓何惜也)。】
「　狂心屏跡皆依度」

【(任賢勿貳賞功
無私則猖狂愚鄙之徒復何恣貪殘之心縱猾亂之志動虞赴溺畏甚投荒遵我典章慎
茲制度)。】
「　率土咸寬整下愚」

【(普天之下莫非王土率土之濱莫非
王臣是知萬國之風繫一人之化聖朝德澤既廣仁惠亦孚惸嫠耆艾孰不願整愚蒙稟
我王度踰越之法復何聞哉)。】
「　憲法逈然摧狡蠹」

【(憲章有則法令
有䂓狂悖之徒狡猾之軰自絕姦詐俱奉條章如蠹䖝在木無所施為也)。】
「　公平俄見辯精麤」

【(公平之義精麤之門事有所歸理無不當辯別既符於政化公
清俄見於昭蘇委之軄官咸得其理)。】
「　淳和巳變澆漓態」

【(求衣未明
孜孜致理欲使澆漓之薄俗咸歸淳朴之古風守智服愚皆得其態)。】
「　奔競還知禮讓趍」

【(遁跡避傜之軰逢肆赦而盡復家鄉頑嚚愚鈍之夫遇文明而
咸知禮樂)。】
「　庶󵠪漸營鄉巷陌」

【(堡里之間巷陌之內秋豊歲稔俗阜
民康樂哉庶老之人美矣昇平之化得不營募耕耘皆遂其所矣)。】
「　守臣無事訟𨓍虛」

【(巍巍聖化囹圄空而軄掌清閑蕩蕩皇風詞訟息而公私舒泰)。】
「　願聞唘沃同韶護」

【(韶護正聲之樂唘沃直諫之詞聞忠讜之言若得韶謙之曲)。】

「　至理忠貞𢙣謟諛」

【(想先王之選士譴謫謟䛕念古聖之擢賢忠良
錄用將今倣古忠貞進而狐媚自退矣)。】
「　純直但能酬雨露」

【(為臣之道
純直是先恩既霑於雨露酬合効於忠勤)。】
「　矜持必可離差殊」

【(矜持大道
純一之理者則必超乎異端息乎紛糺自然離差殊矣)。】
「　升高目下存卑小」

【(升高者皆自下而舉理含存其卑下流其謙光不可居其安而忘其危處其貴而忘
其賤)。】
「　捨短從長入奧區」

【(捨其所短從其所長者所謂捐之又損可以入
大道淵奧之區宇也)。】
「　赫弈明然欣世俗」

【(赫弈明然則帝道如日月之明
照臨天下而無私也所以民受其賜而欣樂也)。】
「　希夷道泰握𠃵符」


【(視之不見名曰希𦗟之不聞名曰夷則聖人無為之道泰然也夫如是可以握𠃵符而升
大實矣)。】
「　優容儼雅周通濟」

【(優容則王道蕩蕩儼肅和雅周極有
祗通濟萬方遠安邇肅)。】
「　鄙陋恢張作教敷」

【(鄙陋之俗聖人皆視
如赤子所以恢張至道作教敷演而化導之)。】
「　等級遞遷崇厚德」


【(凡百之官所以等級遞遷者蓋以德而升也故有位者競修其德矣)。】
「　豈遑安處用相拘」

【(為君之難為臣不易且居上者猶虛心以御物豈居下者不盡
心以事君必能夙興夜寐居不遑寧則寵辱之憂無以拘也)。】
「　端莊盡善延鴻福」

【(端莊乃士之常也猶可以資其大福况以天下為懷務其兼濟而天
不再祐乎)。】
「　返朴終期立楷模」

【(夫帝道之行也久矣猶懷返朴之心
終遂必成之志盖所以欲立楷模於千載之下也)。】
「　成敗誰知容易失」


【(得喪之間其猶返掌耳必湏以其難而圖其易誠不可以其易而從其難也故多失矣)。】

「　安危美譽甚難乎」

【(安危之道美譽之名究理而言甚為難也)。】

「　焦勞不避千年日」

【(千年之運出三代而崇規待旦之勤與萬方而
作則故雖焦勞而不避也)。】
「　救苦如烹萬億爐」

【(天地陰陽所以
謂之爐者盖取其能成熟於萬物也今拯人之苦惠人之樂論其爐也孜孜汲汲寧止乎
一二將隣乎萬億矣)。】
「　去就若恒持耿介」

【(人之事君如子之事父是
以折旋進超宛約謙遜有倜儻之冲襟蘊豁達之大度心堅匪石性比貞松是持耿介矣)。】

「　遠傾竭節是良􂞺」

【(石雲向化航海來王皆竭志於彤𨓍盡臣節於
丹禁捨小事大去危就安是良􂞺也)。】
「　但憑直道來干祿」

【(國家以懇
爵待士仄席求賢有不覊之才抱正直之道濟民利國干祿養親者無不得意遂志者也)。】

「　莫遣回邪用巧謨」

【(事君不得以讒侫在口矯詐為心造其偽而弃
其真狐其面而狸其德情多貪競言不由裏是以有機智之巧君子耻而不為也)。】
「　訓誥恬然更不法」

【(聖人所以崇德廣業是乃外訓農桒內興文教扇淳
風而禮和樂暢闡無為而天成地平更往朝奢侈之䂓改累代繁難之制矣)。】
「　品提
自覺有均輸」

【(藻繪皇猷發煇鳴祚恤物而物無弃物用人而人無弃人
是以山木澗松咸入輪轅之用樓丘飲谷皆陪鴛鷺之行矣)。】
「　昌朝畏愛懲貪吏」

【(臨下有赫御眾以𡩖同堯日之照臨有畏有愛比舜絃之教化無黨無偏邇肅
遐安刑清俗阜矣)。】
「　我代銓衡委大夫」

【(光宅寰區奉天明命司銓
土士絕僥倖之門持衡之臣蘊輔弼之德也)。】
「　主聖當因思獵渭」


【(獵渭者昔周文王當有天下時呂望避紂之亂隱釣於渭文王夢得賢臣於是出獵渭濱
之際遇而舉之文王乃知其賢而用果為良弼後立大功斯謂聖德文明應符玄感故賢
手輔翊輻湊天階者也)。】
「　臣驕未必擊珊瑚」

【(為臣之道善在謙恭
苟縱驕矜曷保終吉如石崇恃富擊王愷之珊瑚必不免矣)。】
「　神光夜燭崑山玉」

【(崔山積於瓊玉瑩然燭其光溫潤無瑕盖比之於德且聖人之所化洽異寶奇
珍靡不燭其神光者)。】
「　璧月霄分合浦珠」

【(月彩分輝洞顯無私之照
珠還合浦爰彰化德之功盖燭物無私致物無不復者矣)。】
「　縹緲恒沙搖碧落」

【(縹緲者高遠之㒵麗景芬芳帶于碧落之上高而且遠足以觀之適于道情者也)。】

「　霏微雲雨潤紅蕖」

【(紅蕖則芙蓉也霏微雲雨時以潤之滋以光輝
堪為景玩也)。】
「　花飛起樹驚幽鳥」

【(春滋百卉花木燦然加以
幽禽麗于景致暢道自樂何樂如之)。】
「　水壓清天看躍魚」

【(閑步遊賞
縱翫林泉觀魚戲躍冷浸清天且曰道德之餘無為無事足以任性逍遙堪觀者矣)。】
「　北闕閱兵精騎射」

【(人君負扆親撫龍韜秣馬勵兵長轡遠馭閱武挍戰
制動安危非耀武功常佐王道雄師百萬今古寧如也)。】
「　南方下水伇征途」


【(江鄉之地水田所務負鋤灌水播殖耕耘每念征途遐矜力穡也)。】
「　德音湯網開三面」

【(仁深覆載恩極照臨類成湯解三靣之網則翾飛被其澤惠極好生人推
宥遇亦其矜憐之德也)。】
「　拯溺𥟦甿樂四隅」

【(拯救𥠖甿皆知利病任從
所欲各親其業康哉入極之間樂矣四隅之內)。】
「　稟奉朝儀修軄貢」


【(朝章俻舉禮容咸修諸侯皆稟於朝儀萬國盡修於軄貢書曰禹別九州任土作貢)。】
「　觀瞻景象駕乘桴」

【(四海無波乘桴入貢八蠻𣫍袵納賮來𨓍仰奉天朝
觀光象魏乃皇家之盛事盖王道之一畔也)。】
「　秦川菓熟思鸚鵡」


【(鸚鵡出於秦隴之間翠毛紅觜能効人言異於常禽故見殊貴每至川原果熟因乃思而
詠之)。】
「　澤國春殘詠鷓鴣」

【(江國出於鷓鴣羽翼如錦入詩人騷雅之
詠復以梅殘楚甸春晚江皐舉翼平蕪相鳴遠樹賦成隹句邈尓怡情矣)。】
「　域外縱情閑隱逸」

【(域外者世表也高尚之士放情逸意遊乎萬景藏名嵒谷暢道
煙霞盡出林泉乃合聖道)。】
「　村中皷腹唱樵漁」

【(堯舜之代化行于國
國人樂其化雖田壤之間自然皷腹而歌以樵以漁各遂其性)。】
「　陶鎔鼎鼐窮玄奧」

【(造化鑪開陶鎔萬物和其鼎鼐妙盡玄功動合無私潛符至理書云啇高
宗命傳說為塩梅以和鼎味人代天二取其象也玄奧之理於斯在焉)。】
「　軓範人倫絕覬覦」

【(天垂其象聖人則而行之故成䂓範鑒于下土人倫者等差也
覬覦者倖望也盖人倫仰乎天鑒倖望之心自止)。】
「　爽氣調勻身力健」


【(爽氣者秋之節令也聖人調元至于勻和又易云天行使人身俻載天地時令既行人身
亦得行焉)。】
「　陰晴蕩颺鴈相呼」

【(雲𠬧煙斂虛豁晴空秋氣肅清
景物蕩然遂有賓鴈離塞成行而來應乎節𠋫月令云後五日鴻鴈來𡨋矣)。】
「　千尋樹影光煙彩」

【(建木千尋煙籠光彩頻扷群木獨聳長空是顯至人聡邁
群儒之上矣)。】
「　一片江山入盡圖」

【(今四海為家遂得江山言乎一片孔
子云仁者樂山智者樂水故使天下江山秀麗盡入畫圖)。】
「　野客信緣離島
嶼」

【(君子藏器於身俟時而動今明天子以御世正南靣而垂衣梯山入貢襁負而歸可
以觀國之光取乎豹變則野無遺賢皇澤無不及矣)。】
「　經商㸦往汎荊吴」

【(璿璣既正太階自平禮振樂張君唱臣和兆庶樂業玉帛充𨓍商汎荊吴各得其所)。】

「　辤家勿慊盈襟淚」

【(道無艱阻離人樂遠別之懷客有行謌執袂免
分襟之淚天下蕩蕩四鄙無虞)。】
「　銜命兼騎內廄駒」

【(遠銜帝命馳馹
是行使于四方以敷君惠行如綸之令宣內廄之駒以慰勤勞冝慎行矣)。】
「　萬里迢遙程迆邐」

【(萬里之程奉皇華而鴻漸九霄之澤宣帝道以風行故迢遙之
途自邇而遠也)。】
「　九疑高嶮路崎嶇」

【(人無高嶮登九疑而自平心奉
至尊履崎嶇而亦坦苟懷忠真之志又何患乎艱苦者􂳺)。】
「　解將省已應難得」

【(事君者將至卑之軀事至尊之主尊卑道合忠節無虧每自省巳恒愧無功是知為
臣之不易也)。】
「　多是群迷䧟薄徒」

【(處天地之間為臣子之道承恩
匪報忠節不全尸祿素飡臨難苟免者自䧟薄徒也)。】
「　遠占松蘿森澗谷」

【(松即雪中分翠蘿乃澗底承雲彰學道之人棲身巖谷者也)。】
「　道成鶴骨瘦肌鬳」

【(得道之士逈異塵俗或玉液神漿持顏永駐或飡霞服餌保氣延齡
此乃明道德既高鶴儀清瘦尓)。】
「　遐荒辮髮懷鄉土」

【(遐荒遠塞辮髮
戎夷即雕題鑿齒之徒儋耳文身之軰穹廬在雪白屋臨沙常懷戀土之心安有離鄉之
意)。】
「　畎畒分溝掉轆轤」

【(此明種植之人鑿以泉井架以轆轤畎水
分溝灌苖潤畒任自天性矣)。】
「　城壘澷令空抵擬」

【(城壘即指彼遠塞澷
令則不在抵防此明異境依仁遐方慕義延頸㱕附屈膝來朝即聖人以道德化物不勞
設壘而禦之乃明不爭而善勝也)。】
「　関防恩重不支梧」

【(関防乃言
乎邊遠恩重即述彼軍師即聖人以道育物以德化民遂致遠方絕舉千戈乃田園任糞
矣)。】
「　詩書禮樂清寰宇」

【(興以詩書布以禮樂故得寰海晏清車書
混一乃不肅而成不嚴而治矣)。】
「　道德興來任魯儒」

【(仁義既布道德
彌高不勞設壘興師自委文臣輔治也)。】
「　和睦紀綱皆整肅」

【(書云
九族既睦百姓昭明恊和萬邦黎民於變時雍所謂保合大和也又何紀綱而不整肅哉)。】

「　均平長養致歡娛」

【(均而無黨平乃無偏故能長養生聚所謂品物
咸享令彼各遂其性必致歡娛也)。】
「　禹征有扈功難比」

【(禹嗣立以
有扈氏威侮五行怠弃二正乃召六鄉恭行天罰故云功難比也)。】
「　舜格苗民用意驅」

【(虞舜以蠢茲有苗昏迷不恭命禹奉辤罰罪既益贊于禹而禹拜曷言帝
乃誕敷文德以來之故七旬有苗格且討而不服不討自來所謂用意驅也)。】
御製秘藏詮懷感一百韻詩卷第二十六

丁未歲高麗國大藏都監奉
𠡠雕造

御製秘藏詮懷感一百韻詩卷第二十七(卷下)　𦘺

「　仰望長空非霧散」

【(非煙非霧盖王者之瑞也時或散之必仰望於
長空矣)。】
「　臨危俯視景星孤」

【(春秋運斗樞日景星見則麒麟生萬
人壽)。】
「　猛風似箭吹砂磧」

【(北虜之地砂磧而苦寒戎俗犬羊腥羶之
眾自謂其樂也)。】
「　遇雪巡樓釅酒沽」

【(謂中夏和平人躋富壽既瑞雪
時降而井邑懽娛也)。】
「　膳部少曾加饌味」

【(膳部者典饌之司也每進
其食則聖人不令廣其味何者念彼農務之勞知其播植之伇所以不貪滋味唯懷儉省
而巳)。】
「　太常雅調雜笙竽」

【(夫聖人之聽樂為協萬物之情察乎
八風之韻苟非咸池之奉大護之音則不欲經於耳故使鄭衛之聲從茲而泯)。】
「　將癡欲為虛求劒」

【(癡乃無智之稱也劒墜於水刻舟記之且夫舟行劒沉何
以再獲故云虛求也)。】
「　性僻還應但守株」

【(性僻者堅執之謂也
偶因株而得兔常待兔而守株也)。】
「　媚侫乖張多自惑」

【(夫吉
人之詞寡誣善之人其詞游縱使媚等春華言如貝錦苟行無所取理無所歸猶彼水火
益自乖張以此而推誠為自惑耳)。】
「　公行譚論不咨諏」

【(夫論國風
譚王道言唯梗槩意尚公行而無諂者况其咨諏乎)。】
「　指蹤怠𢢔真堪辱」

【(潔身事上如履輕冰苟或莅事不勤於公怠慢是以聖人乃舉黜陟之科鉄鉞之刑
誠可辱矣)。】
「　勤儉清廉濯舊襦」

【(不勤無以事上不儉無以約身
不清無以奉公不廉無以幹任修此四德即士大夫不貪賁飾唯務節儉所以見濯舊襦
之義矣)。】
「　受寵若驚皆得所」

【(居位若驚如重剛之在險處位
夕惕例春冰之難行唯戰戰兢兢如臨深淵矣)。】
「　揚名顯行豈違踰」


【(行蘊冲和儀彰素範顯清名於九土談節橾於四人豈涉朝夕之端悞染瑕疵之各也)。】

「　舞風垂柳輕藍色」

【(御隄煙柳帶雨而舞盡春風陶令垂楊和
露而拂開翠檻則可以功歸造化力籍陽和)。】
「　笑日名花似錦鋪」


【(春日遲遲韶光隱隱芬芳而景色鮮妍幾多艶曳菡萏而馨香得地到處煙籠)。】
「　巷聽歌時相倣斆」

【(王者之政化及無私九陌盡歌閭里相倣千門有緒尊卑有儀
巍巍而威振八方蕩蕩而德敷四海)。】
「　仁慈布慧盡昭蘇」

【(仁慈
育物惠德流芳國無勞伇之民路有讓先之語昭蘇可覩政化咸觀)。】
「　夏田𡑅壠同康濟」

【(東臯稼穡密𡑅於壠頭南畒耕畒耕耘於古路豐年共喜康濟
同居)。】
「　秋稼如雲不欠租」

【(風雨以時陰陽順序多稼常稔民皆樂輸
於征賦矣)。】
「　我武惟揚宣致理」

【(書云我武惟揚我伐用張斯乃
順乎天常蕩彼􃵔厲首用七德克定四方然後布政宣風致乎理定者也)。】
「　崇文柔遠播中孚」

【(易曰中孚柔在內而剛得中所謂信及豚魚物各遂性崇
重文教柔服遠人制禮作樂以安民重熙累洽而貽慶行簡易之道播中孚之風)。】
「　廣開視事洪纖達」

【(夫詢四岳闢四門明四目達四聡者盖廣其視𦗟於
天下也豈若親决庶務躬臨萬機巨細之冝咸從宸断孜孜翼翼何止明四目闢四門者
哉)。】
「　庶務從容自遣祛」

【(臨下以簡視民如傷於是庶事康哉
五教敷矣從容於政理君子所以知進祛遣於蒙昧小人所以知退惟進惟退盡簡自于
天心焉)。】
「　戈甲豈施杭越定」

【(聖德遠被吳越歸朝帝澤霶𩃰
庶民忻戴斯謂不施戈甲而東南定焉)。】
「　梟巢巳下𣈆陽屠」


【(聖人親御六騑直平井壘積世勍敵一日而平覆四紀之梟巢光千年之鳳歷則九郡塗
炭以武功而整焉)。】
「　彤庭濟濟依班敘」

【(詩云濟濟多士文王以寧
方今彤庭丹陛之臣紆朱拖金之列拱日而鴛鸞有敘趍朝而軒冕堪觀文物成眀前朝
莫比)。】
「　輔弼鏘鏘𣫆保樞」

【(旁求俊彥夜寐夙興故得輔佐弼諧之賢
保傅樞衡之任鏘鏘有禮惕盡心各罄嘉謀同佐昌運)。】
「　帶礪勳侯推果毅」

【(帶礪即忠信盟誓之言礪盟泰岳帶指洪河致百辟以推誠克安宗社感五侯
之列効盡竭忠貞千年契果毅之心萬載著雲龍之美)。】
「　貔貅羣効悉何如」

【(國家之屏翰也貔貅之旅虎豹之師弦弧剡矢之能雖威四海鯶鼓
翎旗之陣即罷三邊盖以慈愛於人柔服以德)。】
「　頒霑煥赫皆傾節」


【(聖人以恩加四海澤及萬方出帑藏之珠珍頒宣文武降堯天之雨露普潤蒼生皆傾捧
日之誠盡竭拱辰之感)。】
「　錫宴冲融許大酺」

【(美夫君臣道合魚水
同歡每浩宴於羣寮騰今寵錫仍大酺於民市曠古希聞盖萬彚以昭蘇致兆人之康樂
率土歡呼歸於仁壽者矣)。】
「　西洛荒榛經嵗久」

【(伊洛市朝荒閑嵗久
三殿之鸞與曠幸榛𦽦堦墀五門之卿士罷遊草芊路陌察居民懸東望之睛感上帝時
西顧之德)。】
「　東京繁盛往年無」

【(東都繁盛文物大昌壯麗皇居
見未見之佳境靈祥異瑞覩難覩之奇蹤事冠古今人駢億兆易云聖人出而萬物覩大
人之道亨矣)。】
「　爕調宛順璿璣正」

【(道唯宵旴功務爕調沐兩櫛風
天寧地肅是感璿璣栱極齊七政以光乹帝座端居致二儀之昭泰)。】
「　郊祀虔誠禮樂徐」

【(金泥玉捦告封禪以成功郊祀圓丘奉虔誠於宗廟樂懸九奏禮冠
百王丹鳳來儀祥麟効祉太堦端拱萬彙雍熙者矣)。】
「　紫殿成名增俊彥」

【(每至春闈躬臨寶殿自秉文柄親賜御題端栱垂衣崇儒尚學四方俊彥慕文德而
自至也)。】
「　金門脫灑免嗟吁」

【(入金門之內陟殊科之上盖擇才而
進選賢而昇既無抑滯之人故絕嗟吁之嘆也)。】
「　瓊漿美醞供盈甕」


【(漢書曰酒者天之美祿帝王所以頤養天下至于大張文物羅罩群英錫之以羙醞瓊漿
者愛賢之道也)。】
「　嘉會眀堂設內𢊍」

【(左傳曰會以訓上下之則
明堂者天道之堂亦天子布政之宮會文士于茲設天𢊍之芳饌者也)。】
「　憫惻降祥呈効祉」

【(心懷仁愛則降之以吉祥呈之以𠇲祉聖人視民如赤子𢙢一
物之失所豈非憫惻之道耶)。】
「　恤刑高鑒眚嚴誅」

【(憂恤刑罰恐其
冤濫然律禁小人由來共貫桓範世要論曰德多刑少五帝也刑德相半三王也刑多德
少五𧟶也聖人所以高明睿鑑修德務政息嚴峻之誅以示於慈愛也)。】
「　奔聽肆赦臻靈貺」

【(易曰君子以赦過宥罪至于幽繫之處德澤咸被王充論𢖍曰
赦令將至繫室籥動感應然也每有肆赦天下之人奔馳而來以聽德音如此足可臻於
福祐也)。】
「　盡放從良改賤俘」

【(俘掠之人盡以釋放各從其良也是
知赦罪􄏞恩之道大矣哉)。】
「　漸變澆風歸質朴」

【(道既無為風歸
淳素息杵臼為利之後復巢居穴處之初質朴再生澆醨克散)。】
「　普施寬濟並沾濡」

【(垂不嚴之化敷有道之文墜典咸修廢官重舉既四門之穆穆乃王道以
平平)。】
「　蒸黎滿望湏虔禱」

【(高以下為基國以民為本察其風土
慰以疲民惠愛流而槁木重蘇囹圄空而姧訛盡服)。】
「　苗稼無災絕舞𩁹」

【(謂風調雨順時和歲豊不勞𩁹縈而鄉閭安也)。】
「　引領情通深可重」

【(雲晴氣𣫍月圓風清乙夜觀書豁達玄微之表虛心聽政洞閑樂道之情敦穆宸襟
深而可重)。】
「　舒張妙理謾欷歔」

【(聖人務靜守柔居實處厚功成不宰
為而不恃既得為理之妙復何欷歔)。】
「　禹功及物玄珪受」

【(禹以治水
手足胼𦙘天錫玄珪表其至德也)。】
「　湯網推仁尚泣𦍬」

【(謂聖人有
大堯之德而猶推成湯泣𦍬之仁也)。】
「　􃵔盜屏除潛惡跡」

【(今萬方人
泰四海波清故􃵔盜屏除咸知進善盡慕修身乃永潛於惡跡也)。】
「　兇頑悛革悟榮枯」

【(任有德選有能使教化大行除兇罸暴自然天下富壽人
知耻格)。】
「　旁求俊造為心膂」

【(六藝掄材四科取土作濟川之
用以德行為先君臣之道斯隆父子之情無間是明􂒖之日當庂席之辰)。】
「　周想昔賢猶病諸」

【(夫觀人設教先王之道眀矣故善不可失惟賢是求以百
姓心為心猶兢不迨德經云聖人方而不割廉而不害欲以化民不以傷𡧱是以聖人患
民間之病)。】
「　所在怡然頒弊帛」

【(所在之處怡怡然荷非常之賜感湛
露之恩所以豐其弊帛也)。】
「　搜羅幽滯遍門閭」

【(搜羅俊彥以至
幽遠沉滯之士咸遍門閭以求之故得野無遺賢也)。】
「　耿光褒稱竆編簡」

【(舉用賢良發揮令典耿光之羙慶以稱之故必竆於編簡也)。】
「　紀錄湮沉被野廬」

【(湮沉汨沒者有一善可稱必紀之錄之惟賢是求無幽不燭仁化被於野
廬之間也)。】
「　省分推誠堪作則」

【(省躬克巳以天下心為心是以虞舜
有德臯陶歌之文武有德周公頌之流滿天下傳於後代也)。】
「　因循委命笑揶揄」

【(天賦之命斯乃定矣是以達人樂天知命而不躁競也今若妄貪名
利不曉竆通生平之事𠕀知則揶揄之笑冝矣)。】
「　垂𠇲烈世遵先古」


【(一人以大善撫萬國坦然明白故得皇猷弃弃行於四方光乎祖宗遵之先古盛王業也)。】

「　側陋遐宣共坦途」

【(惠澤寬均眀揚側陋物無遺棄盡致坦途乃明
君之招隱也之)。】
「　納諫為緣無忌諱」

【(忠臣之事君也莫先於諫
下能言之上能聽之木從繩則正后從諫則聖即正道光矣)。】
「　滋章却恐信欺誣」

【(合先古之風垂栱而治復帝王之業道德而行若法令滋章𢙢竊法為姦
信於欺枉也)。】
「　酬恩環在知黃雀」

【(有惻隱之心所以兼愛也黃雀
尚氶於慈惠蒼生固頼於渥恩報惠銜環盖仁之所感也)。】
「　表瑞年祥見赤烏」

【(昔吴有國赤烏見焉作有道之祥表太平之瑞矣)。】
「　靜聽中原歸歷􂗆」

【(中原之地萬方之㝡天下之所歸也故一人以居之盖歷􂗆在
弟矣)。】
「　晏安域內放懸逋」

【(上即位以來施恩惠捨勞伇上逋債
城中大定海內穆清)。】
「　彛倫庶績熙哉盛」

【(神龜負文出洛聖禹
因法成書書曰天乃錫禹洪範九疇九疇既定彛倫所以有其次敘也方今信治百官咸
熙庶績斯不得不謂之盛矣)。】
「　眾恱難儔務本與」

【(儔比也夫
民以國生國以民本一人臨御萬庶恱隨猶草偃風餘莫能比此盖務其本也)。】
「　丹􂜉鳳儀翔紫閣」

【(鳳有九苞出丹􂜉也為王者之瑞樂成而後來儀斯覽德
而歸也必翔於紫閣矣)。】
「　六眸龜出泛清渠」

【(龜壽千年也郭景純
云龜有六眸皇上御極之後江表所進斯乃水德効靈陽侯薦祉也既游官沼必泛清渠)。】

「　興隆大寶宗皇業」

【(易曰聖人之大寶曰位若乃無用而用自
周者道也有用而用為貴者寶也夫能行有用之寶以濟元元者莫大乎居至尊之位故
云大寶矣今載興載隆所以宗其皇業者也)。】
「　亭育羣生盡樂𦙃」

【(君臨萬域子育羣黎自邇陟遐莫不相𦙃而樂)。】
「　枉恣昏迷誇調態」

【(子曰君子不重則不威今若枉恣昬迷矜誇調態則非大人君子所履之道也)。】
「　踈狂醉臥豈堪扶」

【(踈怠之情𠕀堪任使是人之所惡也非聖哲之所為
盖指事以言懷令知過而自悔實可謂箴誡矣)。】
「　隟中平地香多潔」


【(峻宇雕甍可資於綺飾表人居也閑隟坦地潔而復香非功勞也君行慈儉取實去華知
其綺飾不合其道也)。】
「　廉讓之家水不污」

【(廉儉禮讓人之羙哉可以
成家可以為天下則表其節用如水之性五色不可污)。】
「　得意勿輕成
浪跡」

【(人之得意繫以天時勿易輕焉若不然者則萍蓬天下以成浪跡此則聖人垂
誠勗之言也)。】
「　情憐光景隱巖峿」

【(興於道情憐於光景若水
流之濺急思高隱於巖峿勿離塵寰但求其志)。】
「　瓊林㝡好齊三境」


【(茂苑瓊林乃人間之勝境逍遙豁意齊海上之三峯契道從心如遊仙署)。】
「　畫舸應難渡泗洙」

【(魯之洙泗乃是㳙流難通畫舸之游唯稱仲尼之興)。】
「　獫狁來賔閑甲馬」

【(獫狁之族也既欽文化能自來賔戰馬甲兵適足閑矣)。】

「　關防無事罷戈歿」

【(関之所以設也察出禦入禁暴服民今四
海一家天下無事亦何察禦乎亦何禁服乎如是則知王者無外矣干戈足以倒載農噐
足以鎔鑄也)。】
「　煩苛巳變眀真偽」

【(爾雅云苛𡧱也巳變煩苛之政
盡成文物之風率土普天全歸真化矣)。】
「　威德遐臨懾虜胡」

【(以威
以德遐臨彼胡有以見解辮來歸者眾矣凋殘醜虜得無懾懼乎)。】
「　造化恢崇資勝境」

【(宮闕壯麗苑囿森羅中外恢張术陸具羙境之優勝悉造化之自新
也)。】
「　施張利益振嘉謀」

【(述作纔成嘉謀是振流行天下利益
誠深盖欲蒼生咸登富壽所謂利民之事知無不為也)。】
「　生民務本傾葵藿」

【(生民心也務孝悌以為本盡忠節而事君是以傾懷若葵藿之向日耳)。】
「　耕叟懽欣滿路衢」

【(聖德所化庶民樂康鑿井耕田擊壤皷腹盈滿衢路
唯謌太平者哉)。】
「　通義尋常皆砥礪」

【(若欲洞達於淳源先
稽古於雅誥砥礪名莭方稱搢紳展佐命之通才致無為之大化矣)。】
「　開襟寂靜若醍醐」

【(若或奇雲暮雨凉風䬃然居靈堂而寂靜向清景以開襟既爽
思以醒心若醍醐之上味也)。】
「　但看佳氣籠金闕」

【(法犧軒之
化理侔三代以垂風自然闕上𡖖雲日中王字者矣)。】
「　何異神仙化玉
壺」

【(化及無外功合玄穹行蕭何壯觀之術聽婁敬不拔之筞衣冠濟濟宮殿峩峩可齊
於洞裏長春何異於壺中日月矣)。】
「　審逐稽違聲自遠」

【(雷動
之化巳遠雨露之恩更深自然遐邇瞻光佳聲大播矣)。】
「　廉平慎守道情俱」

【(若夫廉潔高行慎守忠良貴清淨之寡欲扣希夷之一門者也)。】
「　熙熙大布無為化」

【(無為之化巳行不言之教斯理自然民樂熙熙還淳返朴者矣)。】

「　咸使飛沉向帝都」

【(飛空走陸草木昆蟲皆霑惠化盡樂皇風者矣)。】
御製秘藏詮懷感一百韻詩卷第二十七

丁未歲高麗國大藏都監奉
𠡠雕造

御製秘藏詮懷感一百韻詩卷第二十八(卷上)　𦘺

「　卜年興我運」

【(昔在成王定鼎郟鄏卜世三十卜年七百文王以文德被
物武王以武功定亂致萬彚咸寧百靈受賜道齊天地德光日月遂使慶延三十七王祚
永八百餘祀是知聖人之道今昔皆同捿神堯舜之前求治禹湯之上卜年興運成萬世
之基又何姬周之年可為儔匹矣)。】
「　化洽等無疆」

【(天地所以能長且久
者以其覆載無私功用不宰是以帝王法而行之使信及豚魚恩霑動植人躋富壽化復
淳和自然無疆之休可大之德與夫南山之固北海之深不可得而優劣也)。】
「　肅穆皆通濟」

【(華夷大同車書混一遽使暘谷東廻流沙西入南歸卉服北走穹廬
通商惠民既安且樂千里不齎於粮食四時自順於風雨肅恭不渝穆清仍著見帝王之
用心在通濟而化物也)。】
「　公平振紀綱」

【(仲𡰱所謂必也正名乎者即是
設官分職各有司存使滅私徇公措枉舉直振滯為理臨事有断若綱在綱有條而不紊
則可以憲章文物拯濟黎元公平之道斯亦大矣)。】
「　清朝遵禮讓」


【(朝有多士野無遺賢眀禮惟安上治民非王帛之為貴克讓乃益謙保德知鬼神之害盈
此蓋上行三代之風下遵五常之道自然而然可謂又盡善矣)。】
「　眀德遠馨香」

【(老子云明白四照能無知乎則是至明之德燭萬物而察百姓合兩曜而順二儀尚
書云至治馨香感于神明黍稷非馨明德惟馨又大易云東鄰殺牛不如西鄰之禴祭實
受其福亦取於明德之義也)。】
「　撫育同千古」

【(天生蒸民樹之司收又天
地之大德日生此欲令聖人皆孩之如慈母之念嬰兒也然百王之下千古巳還子育大
同而物遂其冝人受其惠何有於今之時哉)。】
「　恩臨溥萬方」

【(夫致地平
天成者蓋德廣恩溥也亦如陽春發生蕭蘭俱澤故知帝德廣運無黨無偏使六合葵向
萬方星拱豈難也哉)。】
「　從容安世俗」

【(寬刑薄賦䘏寡賑貧聖政日隆則從
容之治也尸無夜閇犬不宵鳴萬國詠謌即安世俗之明化也)。】
「　滌蕩順陰陽」

【(左傳曰過而能改善莫大焉若乃生民有瑕亦冝洗蕩持賞罰之權柄順陰陽之唘
闔凡曰有過皆得自新)。】
「　喜色浮丹闕」

【(丹闕乃王者之所居喜色
則庶民之所樂國人既泰慶雲乃生浮非煙之祥暎丹闕之上)。】
「　英聲徧八荒」

【(民歌有道四方既仰於英聲化洽無垠八荒自歸於正朔八荒者東西南北四維荒
服之外聲教所不到處也雖昔時未順而今乃咸賔矣)。】
「　擇賢齊舜禹」

【(舜自仄陋而求禹當昌言必拜搜擇賢善同致成平迨皇朝徵舉才能超拔英彥草
澤之士咸出無愧於舜禹者哉)。】
「　簡易習堯唐」

【(瑞栱之化既成簡易
之道斯著民皆胥樂物盡雍熙政化習於唐堯庶事和於太古)。】
「　得意乹坤朗」

【(聖人設教四海恱隨法天而行順時而動得化民之意故天地而清朗焉)。】
「　慈和雨露滂」

【(宣慈惠和聖人之德也雨露渥澤聖人之恩也物巳從其教令澤必
及於生靈肆赦眚災比雨露之滂霈也)。】
「　彌隆輝麗日」

【(杲日麗天輝照
六合之內皇風周普彌隆八表之中覆育之功照臨之德緣情抒思得不美乎)。】
「　正治美甘棠」

【(毛詩云蔽苐甘棠勿翦勿伐蓋美邵伯之教明於南國欲使居𧂉聞
者絕其私在經濟者奉其政徵其前古以誡今來咸令化洽萬方同邵公之治民思不絕
者)。】
「　武藝皆奇絕」

【(武者蓋欲遏禍威遠安民和眾者也故湏精鍊
貔貅號令進退既皆奇絕復善機冝七德之功克全一戎衣而大定矣仲𡰱云不教民戰
是謂弃之也)。】
「　英聲雅不狂」

【(夫善用兵者盖果於不得巳且如前
敵來侵故用兵而止之故不取威黷武然後為勝矣所以英聲雖振雅正不渝此乃神武
之道在乎手矣)。】
「　和平關塞靜」

【(一德用康九功惟序度開之吏曉征
豈待於鷄鳴防塞之夫夜寢不虞於犬吠蕩蕩之化民共樂推)。】
「　健羨野民康」

【(東皐南畝春生秋成家有餘糧戶無煩伇鑿井而飲擊壤而歌豈知上有堯舜之君
下有稷高之相沐浴聖化堪健羨哉)。】
「　瑞播卿雲匝」

【(九苞儀鳳皆呈瑞於
皇都五色卿雲盡舒祥於帝闕乂安天下有斯昭著者也)。】
「　書觀乙夜忙」


【(宵衣待且乙夜觀書欲使品物昭蘇盡服淳和之化矣)。】
「　鳬趨金殿政」


【(一人凝旒百辟在列珠簾卷而香籠雉扇金殿肅而風清鳳旗共罄鳬趍同瞻堯彩也)。】

「　鼇抃玉𡎰傍」

【(星拱葵向之方梯山航海之國來從遐𧜟未識大君同四
隩之奉圖若百獸之率舞玉𡎰之下鼇抃而前帝德使然物自知化矣)。】
「　逈堡休烽燧」

【(太陽既升四極皆照況邊城逈堡荒俗遐陬豈敢拒於皇威而不從風教
者哉所以烽燧罷警関防不虞民人用安康莊如砥也)。】
「　邊兵戢虎狼」


【(如虎之師似狼之旅所向皆剋舉無失時今既歸馬休牛修文偃武春耕之俗徹榆塞以
謳歌冬獵之徒逾燕山而馳騁蓋蠢尓之虜巳悛惡矣)。】
「　戎夷思德義」


【(東夷西戎懷德服義既營宮而望幸故稽領以推誠也)。】
「　蠻貊奉梯航」


【(舜帝格於三苗宣王征於六月蓋討其不順伐其為祓今既聲教大同德澤咸被梯航入
貢府無虛月矣)。】
「　治國三才順」

【(以欲從人順時設教天地不迷於風雨民
人皆稟於義方符瑞日臻鴻圖可久矣)。】
「　雄文五色章」

【(昔自兩漢逮于
巨唐或五色之筆夢傳或一聯之詩神受然後聲塵煥尓文章蔚然今我后復三代之質
文暢二南之雅道徵賈𧨏於宣室待相如於甘泉崇學尚儒去奢克儉文德之威未有如
今之朝矣)。】
「　遐邇傳富庶」

【(德教大敷法被天下家𦘺國富遐邇覃恩皆傳
元首明哉股肱良哉庶事康哉)。】
「　中外盡昭彰」

【(每以至德要道垂教中區
由是八表輸誠四夷入貢盡於等降禮待無遺以至萬國昭彰恭事上帝)。】
「　墜典
冝常補」

【(體國經野以教為本化民成俗以學為先故墜典必修無文咸袟風
行諸夏草偃殊服)。】
「　玄機理不忘」

【(機者動之微非聖人不能見即宏壽
妙略理國幽致勳臣元輔精究寧忘故呂望師周禹湯佐舜盡得昇平矣)。】
「　北燕窮毳幕」

【(胡地玄冰邊土慘裂韋韝毳幕以禦風雨驅羊牧馬以資事業故聲教絕
被篾有典墳)。】
「　南地足菰蔣」

【(島渚煩蒸魚塩成俗湖漅卑濕菰蔣
復多蓋風土所冝方物自定比我上國氣𠋫懸殊)。】
「　氣爽煙霞麗」

【(中原
景麗諸夏觀光五風信符十雨氣爽非煙羃羃彤麗依依丹鳳既集祥麟自現神龍攸降
瑞龜斯出)。】
「　鴻飛羽翼張」

【(毛詩云大曰鴻小曰􃅠文武面序猶鴻􃅠
之行飛羽翼高張贊皇猷之永遠咸遵古道共致昇平)。】
「　閑情空縹緲」


【(天下無事國用益充曠然端拱之風豁尓凝旒之化致象外之志縹緲蓋域中之俗淳和
矣)。】
「　逸志自汪洋」

【(逸豫之情所以汪洋無際者聖人之心同天覆之大
地載之廣子育之惠又何所不至哉)。】
「　豊稔連遐土」

【(海隅之俗夷壤之民
德化所臨風教所被既却走馬自糞田園則八稻嘉禾率土而豐稔矣)。】
「　謳謌頌廣塲」

【(國家所以闢文闈設太學思求寒後重抑世家用擇棟梁同康黎庶
既咸臻於多士不求備於一人公道大開頌聲爰振)。】
「　遂心收逆壘」

【(堯舜
在上周邵作弼縱使􂗙尤之旅有扈之徒以不能施武勇恣狂悖故菆尓之眾逆壘自平
此蓋天人合功遂心而收矣)。】
「　銜璧負牽羊」

【(夫中原之君威臨萬
國或銜璧而歸命或牽羊而納􅲄斯蓋悟偷生之不永遂歸化以求安)。】
「　舉動民皆樂」

【(聖人以欲從人慮一夫不獲舉事必求於康濟出言湏益於生靈致
民忻戴樂推情不能巳)。】
「　雍容物不傷」

【(不嚴而治不肅而成者蓋至仁
守於雌靜務安萬物草木不殺飛走咸遂雍容居尊如日可受)。】
「　郊禋陳簠
簋」

【(車服己備宗祀郊禋牢醴既修湏陳簠簋表聖心之肅穆法上古之規儀)。】
「　班序儼珪璋」

【(群臣班瑞儼列珪璋盡恭謹之心表精純之至則可以上天降祐也)。】

「　覆載從恢廓」

【(天覆地載育物無私類明君之風化也澤及昆蟲無
黨無偏可謂恢廓矣)。】
「　周流任渺茫」

【(地雖無疆至德咸被所以物遂情性
任其周流然不離於聖化也亦如百川奔注萬派渺茫同其朝宗皆歸海也)。】
「　歲時朋聖曆」

【(聖曆既眀歲時爰定此乃察璿璣而調玉燭考短長而定盈虛使風
雨不迷陰陽克叶者也)。】
「　号令若嚴霜」

【(發号施令懲姦止惡聖意
在敷於德教民心稟若於嚴霜蓋匪滋章欲知賞罰矣)。】
「　蜀棧遊青嶺」


【(昔人言蜀道之難棧路之險今車馬遊往貢輸相望縱山之高嶺之峻人之履踐如砥者
乃帝德使然無遠不至是知在德不在險也)。】
「　荊湘貢白麞」

【(夫為瑞者
隨時所出皆楨祥也今荊楚大澤產此白麞馴擾安處逼之不懼撫之不驚獲而貢之式
光盛德又何必五色表奇一角稱異者哉)。】
「　高風躋五帝」

【(無為道著淳朴
風清體天之義既眀則民之心咸服化同五帝可以高攀矣)。】
「　盛德踵三皇」

【(伏羲神農黃帝謂之三皇今則天下大定率土來賔紹卜年卜世之基継超三邁五
之代矣)。】
「　秘閣摽圖史」

【(蘭臺仙署麟閣石渠藏百代之筞書修前王之
墜典瘴惡彰善俱有否臧矣)。】
「　掄材選棟梁」

【(有安邦之業懷經濟之才
應運而生為時而出上可以股肱王室下可以康濟生民隨其所能掄材擢用)。】
「　賑貧施穀麥」

【(月令季春天子乃命有司發倉廩賜貧窮賑乏絕我國家應天順民
受命踐祚師考古道也)。】
「　貌儼見周姜」

【(周公為政子牙師傳功能代天
力能舉國外肅敦仁之貌內懷臣莭之心今之賢輔可比用善矣)。】
「　讓德歸穹昊」

【(責躬罪己乃仁主之揮謙讓德歸天則先王之盛美尚書云朕躬有罪無
以萬方萬方有罪罪在朕躬)。】
「　精求用粃糠」

【(國家設科取土校藝求人
大則經濟之材小則郡牧之識粃糠之者咸預搜羅者歟)。】
「　殲刑羅狡猾」


【(殲者盡也國家懲惡勸善發號施令羅籠狡猾之俗盡復淳素之風刑法既眀民人自恱)。】

「　懸爵待忠良」

【(文德化成武功致治甲乙之利恒設草澤之士無遣
以天祿旌其能以三爵秋其序非文行道藝莫可預也)。】
「　風揭旌旗猛」


【(爾雅曰注旄首曰旌有鈴曰旗天風助動威而不猛其在茲也)。】
「　雲橫醜虜亡」

【(赫矣王師討乎眾虜下合民志上恊天心感雲陣以橫空助兵氣而無或者也)。】
「　生靈皆有截」

【(天生蒸民非君不治致於有截之域咸荷無私之化也)。】

「　天道助時昌」

【(皇天無親甘露於是而降惟德是輔太階於是而平得非
六府孔脩四聰廣闢)。】
「　布令施深信」

【(夫令者非信不行是以賞罰折
中內外咸遵易曰信及豚魚禮曰和慶行令)。】
「　憂民軫納隍」

【(聖人憂民
以百姓心為心以百姓欲為欲致黔黎於富壽儻一物失所若巳納之於隍隍溝池也)。】

「　除祅揮寶刃」

【(翦除祅孽振耀武功則寶刃一揮而煙塵四息者也)。】
「　蕩􃵔跨龍驤」

【(蕩平􃵔厲恢廣聖功鵬舉龍驤莫能喻其勢也)。】
「　宵旰綏諸夏」

【(聖君之布大政也宵分尚衣日旰未食撫綏於諸夏肅靜於萬邦統
御寰區親臨大政)。】
「　勤劬服遠羌」

【(效惟堯之劬瘠美大禹之胼𦙁勤勞
克彰羌夷遠服披皮辮髮之眾重譯􂌸街而來八蠻歸朝四夷向化)。】
「　狴牢冤枉理」

【(片言折獄之臣盡衣設禁之法固無冤枉不滯狴牢䥫冠繡衣得其人矣)。】
「　刑政要威揚」

【(尚書云刑故無小斯所以不嚴而治也雖彰善瘴惡慎刑政於
士師戢暴揚威嚴法令於廷尉也)。】
「　從諫無留滯」

【(木從繩則正后
從諫則聖萬機之內庶政之間每容及霤之言恒聽沃心之說必使事無留滯聖德日新
者焉)。】
「　溫恭柔勝剛」

【(剛者天也有雷霆肅殺之威柔者地也有發生厚載
之德王者溫恭允塞慈睿仁明以尊賢容眾之恒恩脒雪霜震電之烈政也)。】
「　親耕豊稼穡」

【(聖主憂民思豊稼穡表行政化遂致親耕)。】
「　有瑞集禎祥」

【(咸謌上瑞共樂豐年喜集禎祥河清麟現)。】
「　金闕來傳詔」

【(皆瞻金闕
共仰天書高竪鷄竿恩流遐邇)。】
「　銀蟾任意望」

【(皎潔銀蟾清光夜朗
怡懷杍思吟望不休)。】
「　戶無扄夜室」

【(國豐人泰盜竊不生月下民謌無扃
夜室)。】
「　海不起波浪」

【(干戈息戰咸謌聖化之功海不揚波以表太平之運)。】

「　美譽功堪立」

【(恩霑草木惠及昆蟲聖譽彌深堪盡青史)。】
「　佳聲孰敢當」

【(諸國咸賓戎夷懾伏行無為而化天下施惠愛以保昌期聖德難齊
佳聲莫及)。】
「　輕風搖劒珮」

【(風清御苑日暖彤庭聖祚方隆梯山入貢君臣
道合禮教遐敷衣冠雜沓以瞻天劒珮丁當而拱極)。】
「　巧舌似笙簧」

【(謌元
百之德詠育物之功頌聲有聞諫諍無用赤心奉上有異笙簧利口雖開難陳謟媚)。】
「　德重非身老」

【(漁樵遂志草木咸蘇高天莫量重德難比勿以暮年之質皆可
欽崇木期敦肅之人彌堪鄭重)。】
「　生踈欲面墻」

【(事君之道忠信為基淳素
之門進取有頼恒存雅橾免致猜嫌理有生踈面墻何異)。】
「　上林多異菓」


【(芳時雨霽上苑花眀鸎遷𠳮木之端草嫰危亭之畔生成之煦菓實乖滋)。】
「　曲水引廻塘」

【(天池浩渺地紀寬通萬𣲖朝宗四溟無盡廻塘潤下曲沼流波濟物之功用之
莫極)。】
「　俊利韜機略」

【(徵諸賢哲共作股肱籌略既施寰宇克靜神情高爽
利用逢時雅合典經深窮王佐)。】
「　忠貞竭胏膓」

【(衣冠濟濟識量汪汪
進退知機忠貞有則力扶宗社能竭肺膓流雅頌於國風列奇姿於麟誾)。】
「　松蘿穿戶牖」

【(至仁之御宇也務在安人各從所欲故有志尚清虛心師莊老徑荒
苔蘚門暎松蘿自謂巢由不臣堯舜優游卒嵗以樂道哉)。】
「　筠色秀琳琅」


【(筠色翠綠貞實可愛秀潤之姿尤類美王爾雅云西北之美者有崑崘琳琅玡焉此盖取
喻於賢人君子懷玉守莭青蠅不能為玷雪霜豈得其凋邪)。】
「　玉帛堆盈庫」

【(易云何以聚人曰財尚書又云民心無常惟惠之懷是以賞功旌德非玉帛而何況
今萬國向化四方歸仁庭實之貢日無暫暇自然堆庫盈府以備國用矣)。】
「　軍儲溢太倉」

【(連營百萬之旅太倉九年之粟蓋膏腴之田歲稔吴楚之運日至淨
漢設常平倉不可同日而語也)。】
御製秘藏詮懷感一百韻詩卷第二十八

丙午歲高麗國大藏都監奉
𠡠雕造

御製秘藏詮懷感一百韻詩卷第二十九(卷下)　𦘺

「　醴泉平地湧」

【(夫瑞露天酒浪井醴泉皆帝王德合上玄恩𡩖下土交泰
致和以瑞於王者也)。】
「　神雀半空翔」

【(德動天鑒靈貺日臻所以神雀翔空
丹鳳巢閣又豈假銜書表瑞化玉稱祥者哉)。】
「　內廄縻龍驥」

【(天下有道
王者尊賢則龍馬至今則尊師友行道德又何黃澤朱鬣之驥不縻於內廄焉)。】
「　瑤池浴鳳凰」

【(鳳凰以五色之文九包之狀來從丹􂜉冾彼瑤池然後窺德於武王
受圖於黃帝亦如賢明之相迴翔雞樹叶贊龍圖尓)。】
「　五風恒作則」

【(書云知之
曰明哲明哲實作則既哲且明先天不違煥乎時令以致時雍故得五風恒順四氣和通
古者太平之代五日一風也)。】
「　十雨競悠颺」

【(太平之代十日一雨雨必
以夜又管子曰五政苟時春雨乃來矣所以時雨沾潤萬物滋榮風雨無愆則聖人之化
也)。】
「　閭巷皆歡恱」

【(周禮曰五家為比五比為閭謂人君之有道里巷之
民皆恱也)。】
「　歌吹盡不妨」

【(風雨順序華夏懽娛歌吹之聲聞於閭巷者盖朝有
多士家有餘粮擊壤皷腹以樂昇平也)。】
「　輕雲遙羃羃」

【(史記云若煙非
煙若雲非雲郁郁紛紛是謂慶雲彰王者之瑞)。】
「　非霧起蒼蒼」

【(莊子曰天
之蒼蒼其正色也以其遠而無所至極也所以祥煙時起非霧頻生以瑞於君也)。】
「　比屋千家樂」

【(惟德動天愛民若巳致之富壽育以慈仁既一物不失於所則
千家之樂可聞也)。】
「　開扉眾顯昂」

【(沐浴皇化優游景風遵古而行不嚴
而治閭里絕弊顯昂以居老子云安其居樂其俗也)。】
「　梅鋪村社白」

【(德既合於
乹坤化巳被於草木寒梅自芳於村社發生不失於時冝者也)。】
「　柳映御街黃」


【(柳條金線籠霽色於天街淑氣輕雲映朝霞於仙闕乃聖人應和風而覃雨露也)。】
「　荷
寵㱕藩閫」

【(寰瀛既定率土咸凞凡在功臣悉承寵渥或作鎮於會府或奉
軄於雄藩如武王既罷干戈封太公於齊斯之謂也)。】
「　迎恩會􃛊閶」

【(雨露
既施於浹洽絲綸迎捧於天門盖賞罰之不虛表恩沾而有異)。】
「　雕題來請吏」


【(雕題交趾航海來近請吏玉階則遠安邇肅之道昭矣)。】
「　獫狁定賔王」

【(允叶
聖運光被万方使辮髮羶食之徒咸遵聖化令獫狁戎羌之類悉以賓王)。】
「　洞府籠仙署」

【(內宮禁苑如洞府以優遊殿閣輝華籠真仙之界署)。】
「　靈椿壽帝鄉」


【(躋民壽域其國樂哉與天齊休其道亨也億兆叶意祝乎靈椿率土之內無異仙鄉也)。】

「　蠻夷㱕至德」

【(皇天無親惟德是輔萬方向化率土來王蹈舞彤𨓍歡呼
玉殿被髮文身之士茹毛飲血之徒駈犀象以輸賝涉梯航而献贄軫茲異域錫賚覃恩
矣)。】
「　制度法成湯」

【(聖人御宇法彼上玄翼翼小心巍巍大度網開三靣佉貸
五刑軫物恤人眚災肆赦)。】
「　曲沼垂鈎餌」

【(御水縈紆傍分曲沼芙蕖蔟岸蘋藻
陵波手執絲綸鈎垂香餌表一人之無事知四海之晏然遊幸臨流可以怡懷矣)。】
「　清波躍鯉魴」

【(清波碧沼沃潤瑤池雨霽深沉萍浮魚戲詩云豈其食魚必河之魴)。】

「　晴軒流月影」

【(名踰長樂義勝忘憂功麗形軒巧殊紫柱金鋪動色藻梲
飛雲月觸簷楹風生窓牖古詩云安寢北堂上明月入我牖照之有餘暉攪之不盈乎)。】

「　踈檻透清光」

【(花敷欄檻水暎林亭靜曒銀蟾光舒玉殿矣)。】
「　武庫森戈㦸」

【(威儀五法制度九章龍虵之氣勢逶迤日月之光輝聳朗戈矛耀雪戟槊植林
保人定功俻而不用矣)。】
「　軍容尚繡裝」

【(六衛之眾禁旅之兵衣綺繡之裝振
貔虎之勢行如曳錦住若攢花煥赫軍容斯為盛矣)。】
「　觸邪嚴獬豸」

【(𦭘茨土階
慈儉之德至矣獬豸蓂莢政理之道致矣故得姦邪鷁退忠讜鴞立今國家侔唐堯之風
雖繡衣豸冠且無邪可觸矣)。】
「　啟悵列星郎」

【(漢書云郎官上應列宿故
當其位必稱其軄所以啟金閭玉堂以延之建蘭臺粉署以處之俾潤色皇猷發揮儒墨
也)。】
「　寓目忻時泰」

【(聖人萬機之外矚時泰以民康迴顧怡懷念蒼生之
有福也)。】
「　怡情喜歲穰」

【(歲時既稔國用益充寬宵旰之情怡然游處也)。】

「　和羹思鼎鼐」

【(亦猶庶政之事委以台輔簡而成治故高宗命傳說
云若作和羹用尓作塩梅也)。】
「　奏樂飲瓊漿」

【(九成之樂奏而非荒也千
鍾之酒飲而非乱也盖聽政之餘逍遙大𨓍群臣高會矣)。】
「　解凍興東作」


【(立春之日東風解凍皇帝布農事於東郊祈五穀於上帝親載耒耜躬耕籍田大興東作
也)。】
「　瞻雲望北邙」

【(東洛之北有邙山宮闕相連雲樹交映今聖人安天
下立太平故於萬機之餘而瞻望也)。】
「　輕傜寬賦稅」

【(車書混同天地交泰
四方無事萬物义寧克念田疇誡重𣫍而恱康時也)。】
「　美景度炎涼」

【(皇居壯麗
上體環極美景良辰賞心樂事瓊林玉榭瑞露仙禽端拱穆清履四時之和平)。】
「　擅武施三令」

【(設官分軄體道乘時禮樂征伐出自於天子五申三令擅委於謀臣垂衣裳而天下
治也)。】
「　崇儒順五常」

【(五行天之用五常人之法應天順人隨時設教故崇於大
學置於蘭省取四科之士修五教之道播仁聖之風文武各得分其用矣)。】
「　直誠無妬忌」

【(君明於上臣忠於下舉事務直納言無咈大臣良輔皆有賢故諂侫不生
於國矣)。】
「　舉步蘊行藏」

【(濟濟多士元后寧之動合典章靜苻玄化羽儀
王道無怠肅恭者哉)。】
「　春滿皇州麗」

【(居中得正運化調元和氣滂流齊光
品物皇都嘉麗何莫由斯亦萬國之歡心也)。】
「　花繁上苑芳」

【(天道亨利園花
發滋欝馥鮮明清芬交蔭本枝百世貞實萬年蕃盛之理也)。】
「　閑情資覆燾」

【(皇綱序而睿思閑淳風扇而思波洽資法天法地之政施以覆以燾之仁㽵子
云明王之功盖天下)。】
「　有智靜関防」

【(智以遊刃方機德以柔服四海神謀
密運以靜関防故得邊徼無虞物不失所者也)。】
「　敗虜捐車帳」

【(王者順彼
天時出師以律醜虜之眾無畏威故奔走而捐弃車悵也)。】
「　戎渠􂎫耳璫」


【(西戎風俗皆餙以耳璫抑亦稟乎天威惟命是聽故戎師魁渠嚴其餙裝盡朝於聖化矣)。】

「　鷰歸知社近」

【(且化遐被物得其冝如彼鷰知時而歸矣)。】
「　􄃫化夢猶㽵」

【(㽵周夢中身化為􄃫斯湏一夢翱翔百年誰知此身曾不遷易)。】
「　聚落安𥠖庶」

【(眾人所居名曰聚落聚落既靜烏無夜啼日出而作開物成務
務安黎庶者也)。】
「　通才莅事強」

【(所任賢士慎選通才共治邦家典御天下
舉直措抂臨莅無偏撫察之間必見強明者矣)。】
「　封陲寬蕩蕩」

【(富有四海
威臨萬邦盡歸大化之風各奉文明之德故封陲蕩蕩寰宇昭昭也)。】
「　生植茂牂牂」

【(牂牂乃茂盛之㒵此意言動植草木之蕃滋茂育也此乃聖人澤周萬物皆遂生發
矣)。】
「　壟畒堆紅腐」

【(豊年上瑞稔歲方登南畝東臯農夫樂唱倉箱堆積
而紅腐黍稷常被於田疇)。】
「　桒榆勝綠楊」

【(民無墯業咸務耕織故桒榆之
利彌深楊柳之材益寡也史記云齊魯之間有千畒桒比千戶侯也)。】
「　書紳無彼此」

【(紳者大帶也夫子門人子張聞善言而書諸紳今則愛人乘誨心無彼此矣)。】
「　揖讓盡鏗鏘」

【(先人後巳行者讓路則君臣父子盡懷濟濟之儀各振鏘鏘之
㒵)。】
「　世反純和理」

【(進德修業乃可大可久故好古博雅去彼取此則去耆慾
之心行淳和之理而化于世也)。】
「　官清離賄贓」

【(設官分爵務在清廉既明
為政之風盡善化人之法刑無枉濫獄難賄贓故比戶之民自樂也)。】
「　平原先畎澮」

【(爾雅云廣平曰原釋名云引水田會處曰畎澮欲平於原隰先治於畎澮所謂大道
妒砥無不坦途亦猶一統寰區萬方歸化王道蕩蕩更無殊俗者焉)。】
「　拒轍信螗蜋」

【(韓詩外傳曰宋㽵公出有螗蜋拒於轍下公曰彼不量力也大轍若當於得勢小蟲
住拒於當衢驟轂飛輸寧阻于康莊者矣)。】
「　恬淡無高下」

【(恬淡之性性本天然
高下無殊遠近何異千變萬化不能傾動焉)。】
「　因緣任短長」

【(作如是因有如
是緣因緣一生則長短顯晦之道任真而巳)。】
「　幽禽捿澗谷」

【(仁反飛走則澗
谷之幽禽隨時任性而自樂也)。】
「　寒􃅠度瀟湘」

【(避矰繳以銜蘆度瀟湘而乘月
來賔應𠋫随陽得時)。】
「　野逈胡塵滅」

【(折衝樽俎醜類遁逃黃塵既息於邊
陲赤子盡歸於聖化)。】
「　年豊積貸粮」

【(貸者借也年饑則散太倉之栗借民
充食方今東作西成嘉禾再稻民有餘食則貸糧𧂐而無用也)。】
「　端珪朝太極」


【(天下無事則聖人端珪而御正殿百辟朝會如星拱辰太極殿名也)。】
「　道化鎮中央」

【(以堯舜無為之道底定中華自然拱手垂衣而化成天下)。】
「　悖亂知迷惑」


【(百獸尚能率舞為臣曷昧變通而乃悖戾亂常自貽伊戚如四凶之類豈非迷惑者􂳺)。】

「　修持免咎殃」

【(修仁秉義持謙戒盈不唯遠害全身可以慶延長世)。】
「　漁樵忻樂業」

【(或放志煙波或長歌巖野優游自得誰知帝恩如鑿井耕田之叟矣)。】

「　吳越㸦交商」

【(溥天之下莫非王土吳越之商徃來無阻)。】
「　禁暴窮兵筞」

【(禁戢暴黨湏善兵機刑期無刑盖不獲巳是以自古帝王皆乃文乃武)。】
「　尊賢養國庠」

【(所貿惟賢為國之本開庠進善長育英才斯乃帝王之恒式爾)。】

「　田多論萬頃」

【(風雨以時大甲多稼登高望遠如雲藹然萬頃之多舉一
隅爾)。】
「　食足重千箱」

【(我田既咸農夫之慶既種既戒如茨如梁乃求千斯
倉以處之萬斯箱以載之)。】
「　堯聖何儔疋」

【(光被四海恊和萬邦以欽明而
平章百姓以俊德而親睦九族其明如日其仁如天五帝巳還孰能為疋)。】
「　舜聦豈等量」

【(聽明曰聦彰乎四達若藥之言可進如簧之語難伸是以賢有大來人無
所失民雖受賜莫得而稱如人終日戴天而不知天之高也)。】
「　守文明肅晏」


【(五典克從九功惟敘萬邦肅穆四海晏康則聖文之所被矣)。】
「　息戰弭旗搶」


【(七德備彰四方無敵干戈倒載牛馬𠇲閑則神武之所被矣)。】
「　下俚饒分謗」


【(下民之愚不知賦分祁寒暑雨惟日怨咨豈知簞食瓢飲而樂在其中者哉)。】
「　中庸在審詳」

【(中庸之人可以語上見不賢而自省聞大道以若存動必三思庶無
二過)。】
「　掖𨓍霞燦燦」

【(金屋黃闈掖𨓍紫禁不壯不麗何以威遠來柔故得
綺霞燦燦而朝籠景風悠悠而夕起盖無為道著不宰功成於馬游處不其樂哉)。】
「　宮沼浪泱泱」

【(觀夫宮沼之設見聖人之用心矣欲使皇澤流而不壅天波注
而不竭其或春之朝雨之霽晴波澄澈浮仙花於九重寒浪浟瀜泛湛恩於萬里是知睿
藻寄情邈然無際矣)。】
「　鵬翥三清路」

【(騰翥遠者唯大鵬焉九萬為程六月
一息亦猶士韞命世之才懷致治之道龍躍天衢振翼雲漢望三清之路豈為遠哉)。】
「　鴻排一字行」

【(振鷺在𨓍鴛鴻成列曉近金砌寒趍玉𡎰既一字以為行乃百
拜而稱壽矣)。】
「　飛書搜草澤」

【(月令季春之月開府庫出幣帛周天下勉
諸侯聘名士逮于幽隱復以弓旌招納蒱帛徵命𠋫以𨓍燎待以前席不却九九之流况
乎傳巖渭濵之叟哉)。】
「　恤物勸農桒」

【(君天下者躬稼以供粢盛所以致孝
也勸穡以足百姓所以固本也繇是天子降靈壇撫御耦游場染屨洪縻在手三推而舍
庶人終畒欲使九土之冝四民之務五穀登而百神受享也)。】
「　報應隨名在」


【(善惡之報世代之人皆耳目之所知故不假一二而言也為善所以降福作𢙣由是招禍
縱三教雖異且一轍同歸故報應隨形如影響矣)。】
「　施為善否臧」

【(福善禍淫
之道既著徵𢙣勸善之理攸冝然於施張舉措賞罰取捨之間審於臨事遵彼爯思儻否
咸不差則悔吝何有仲𡰱云造次必於是顛沛必於是)。】
「　天高歸宇內」

【(天之
象也雖高天之道也弗遠惟天陰隲下民使有常生之資者莫不全歸我皇區宇之內也)。】

「　糓稔絕飛蝗」

【(夫厚生之本八政何先八政之中惟食命㝡方今五行無
易百糓用成行發𠇲微時推稔歲且蠈𧈩螟蟄之類尚不為蠹況彼飛蝗而為患乎􂳺)。】

「　玩好空臺榭」

【(不寶遠物無所玩好故臺榭多空矣)。】
「　賢明博陸堂」

【(賢明在上睿哲居尊獨断萬機彌新盛德雖慱陸之妙何有於我哉)。】
「　是非難可究」

【(愛𢙣相紛是非相糺非夫量窮世表識動機先則無以究也)。】
「　安健免􄦕尫」

【(惟天所以勸人用五福一曰壽二曰富三曰康寧四曰攸
好德五曰考終命故形不羸而㒵不尫也)。】
「　立譽湏兢慎」

【(流譽垂千載之
下成功高百代之前斯乃帝王之能事也兢兢慎之至矣)。】
「　𡨋蒙出定房」


【(定以不亂為性一真云寂萬法斯如故稱定也夫究治之本則𡨋𡨋然得其體也蒙蒙然
養其用也從是而論猶僧出定動兮無撓靜也寧拘)。】
御製秘藏詮懷感一百韻詩卷第二十九

丁未歲高麗國大藏都監奉
𠡠雕造

御製秘藏詮懷感廻文五七言詩卷第三十

*** 五言　　　　　　　　　　𦘺

「　眀哲賢高士」

【(文明睿哲之君必賢於高士也何則賢不自賢由聖人而
賢之如傳巗之比本匹夫也孰能識之逮乎冥通帝夢刻象搜徵高秉化權始彰賢俊也)。】

「　遠深甚更長」

【(可以見德業宏遠智術幽深動合典章言惟唘沃若
巨川之舟檝比大旱之霖雨足以保曆數之延長也)。】
「　清風搖影轉」

【(縱橫
廟筭大闡皇猷如風之清動搖物影飄颻宛轉周極八紘不假鳴條滌蒸民之煩慮巳矣)。】

「　滿月瑩寒光」

【(況帝道之眀也皓魄滿輪高懸寥泬皎無纖翳光照萬部
可以發騷人之幽典也)。】
「　英俊皆才用」

【(英髦俊㒇皆負𧟶國之雄
才賔王之利用而乃虛慄遁世藏器俟時用之則為虎不用之則為鼠是以聖人仄席旁
求恐遺賢也)。】
「　品流見異常」

【(品流者則常庶也賢人未遇多隱其間道
之否也如石落落時又來也如王碌碌不離鄙俚之間可見非常之士)。】
「　生平觀至道」

【(道者萬化之源二儀之母斯須不可以去身也是以聖人或坐朝垂問或
拱默存思庶合天機以資日用所謂挫𨦣解紛知白守常無欲以觀其妙也)。】
「　化俗蘊馨香」

【(以道德仁義而化俗者孰敢不從如草上之風必偃所以民化於上
見賢思齊剋巳復禮修德進業如蘭之香)。】
「　榮貴空知命」

【(富貴在天
人之賦分若恃之而不修德者所謂空知其命而不知禍福之相倚是以聖人之在位也
尚乃小心翼翼終日乹乹而況於土民乎)。】
「　去非免作荒」

【(去非者則去甚
去奢去泰自然知止足識安危外不作於禽荒內不作於色荒養素還淳家國自富)。】
「　輕波雨水混」

【(聖人之道如水澄渟小人之讒如雨飄暴輕波雖混倐尓難留
雨霽波停甚然無變)。】
「　裊柳樹枝狂」

【(柳帶湛長動多搖曳物之性也
自然而然況乎雲從龍而風從虎水流濕而火就燥是以聖人在位草木蟲魚皆遂其性
也)。】
「　迎也春將盛」

【(王者南面負扆東郊迎春則萬物熙熙然而得其生也日
軓青陸神司大皞可不盛乎)。】
「　送歸秋亦忙」

【(春秋輪移世之常理寵辱
倚伏人之恒事是知秋氣成物素景臨人儻非豁如寧免忙也)。】
「　精神何氣骨」

【(抱冲和之道者精神可全得柔弱之理者氣骨乃固骨氣猶宅也精神猶主也人或
兼之則動合規矩言符典教故可致理於天下也)。】
「　政理頌甘棠」

【(運應
五百而生者曰命世之才邵公其人歟故得棠樹植於分陜勿翦勿伐政理興於姬周載
歌載頌且羊祜峴山之碑行人覽之而墯睷豈況邵公之德民其忘諸是以聖人頻發歎
詠蓋欲令為人臣者學邵公之德業仁邵公之政理使千載之後名績不墜也)。】
「　行孝慈仁德」

【(禮云父子之道天性也所以同心之孝發自於情此乃凡百之人常
所行也苦聖人之孝則異於是下獨親其親不獨子其子則天下皆親皆子矣所以仁者
兼愛德者道用仲尼云仁者必有勇即是勇於孝勇於慈勇於德未有違上四者聞於家
而達於邦者哉)。】
「　樂為惠有方」

【(惠及四方民自樂為化及萬國咸使
從風亭壽之恩既行覆載之義遠矣)。】
「　盈盈對賞詠」

【(宸襟懷感成題
因事遣興或美明哲之士或樂康哉之風或勉為荒或誡情染勸行政理使服孝慈發言
成詩用勗天下所詠之事若盈盈在目是知至德溥覆聖藻遐宣坤雄之內蠢尓之俗又
焉知吾皇行三代之化哉)。】
「　興罷若存亡」

【(詩之興也體物緣情感懷敘事
形於言而露於志思之罷也凝神靜慮閒尓怡然罷吟詠而思自闉孰可言存亡也)。】

「　亡存若罷興」

【(聖人臨馭天下每懷憂畏觀史傳之事鑒存亡之理順恊
亍意欲罷而不能也)。】
「　詠賞對盈盈」

【(既賞其事必詠其意盈盈目前
美景之謂也)。】
「　方有惠為樂」

【(方猶常也古今為政之道必常有仁惠而
民樂之)。】
「　德仁慈孝行」

【(上有仁德則慈孝興行于下矣)。】
「　棠甘頌理政骨氣何神精」

【(思得如邵公之賢也)。】
「　忙亦秋歸送盛將春也迎」

【(春秋迭代若迎送焉)。】
「　狂枝樹枊裊混水雨波輕」

【(感春秋之代謝覩景物而興言也)。】
「　荒作免非去」

【(作德心逸日休作偽心勞日拙荒治也治其所作歸於德義則非責之識免而
去矣)。】
「　命知空貴榮」

【(滿而不溢高而不危所以長守富貴無恃其命在德
而巳矣)。】
「　香馨蘊俗化」

【(明德惟馨脩而蘊之則俗勸而化)。】
「　道至觀平生」

【(夫至道玄妙可以為平生之達觀)。】
「　常異見流品」


【(土之有不常之器奇才異能者必穎拔於流品之中)。】
「　用才皆俊英」

【(所用
無私位以待賢)。】
「　光寒瑩月滿轉影搖風清」

【(廣大
無私若日月之照臨發號施令如風雨之動潤也)。】
「　長更甚深遠士高賢哲眀」

【(運祚延長道德深遠皆由君臣上下咸有一德哲賢盡心之弜
諧者也)。】

*** 七言

「　情非亦好皆齊一」

【(夫善齊者以不齊而齊於天下也雖好惡之相
傾而是非之一貫必於情而為是所以不好者蓋是無所是也必於情而為非所以不惡
者蓋非無所非也故情雖非而亦好之于以見惣天下之機者達得一之門秉善齊之栢
運無方之用成不宰之功而皆齊於一也豈不妙哉)。】
「　去住懽心事對酬」

【(夫聖人乏心以虛而應其去也去無所去則蕩蕩而咸通其住也住無所住則存存
而不昧故對於事而形於懽者乃唱之而必酬猶谷之而赴響也事之獻替心之去留原
懽之來何常之有)。】
「　誠信樂教花盡發」

【(天以不言而信而四
時自行地以不言而信而萬物自生故有國者必不得巳兵食可去而信不可去也夫信
之道則之也日常用之也日理始則及於人終則感於神然後天則報之以常行而四時
不忒地則報之以常生而萬物咸植且春是四時之首花為萬物中妍故以花發而緣其
情也所以然者蓋百花麗乎春矣)。】
「　得中高接霧輕收」

【(域中
有四大而王居一焉蓋得中正之道冥𢍆於天亦猶晴空霧廓上見蒼蒼之色使萬物樂
然而生曄尓而榮故云高接也)。】
「　爭開競秀和香色」

【(夫物紜紜
不知天之所以覆地之所以載道之所以育王之所以生但爭開競秀而巳且香有遠近
色有濃澹和而生之各當其分誠不可強而為也悲夫)。】
「　儼雅相逢靜㝡幽」

【(象之生也觸類長之故逢一事措一辭儼若安定必盡其雅正之道也如
上詠景物等靜而思之幽深妙理莫斯為㝡)。】
「　眀日麗來朱紫殿」


【(大明之日麗于天蓋君之象也臨照萬域明鑑九重當絕漢以飛光若凝丹之耀彩亦所
以增紫殿之華也)。】
「　細雲搖曳瑩朱樓」

【(山川出雲臣之象也
無感不至有開必先搖搖曳曳稟之自然至若潔白其蹤輕明其體亦足可以瑩飾朱樓
也)。】
「　名揚可大終奇異」

【(富有之謂大業日新之謂盛德則聖人可
大之功也位之韜矣名必揚焉遠著無疆高掩遂古曰奇曰異豈不然􂳺)。】
「　禮讓能謙遂勝遊」

【(夫能以禮讓為國者必能崇德之基持謙之柄一日剋巳
復禮而天下歸仁允所謂謙尊而益光也夫如是則何住而不適固所遊而必勝矣)。】
「　呈瑞眾多唯景福」

【(瑞應圖曰天下有道則甘露降麟鳳現而況太
平巳來天地交泰鳳皇見於魯郡騏驥來於宛城黃河屢清甘露頻降龜麟之瑞禾稼之
祥萬國充庭府無虛月二儀薦祉夬不絕書盖聖德以惟新致蒼生而受福詩云一人有
慶兆民頼之斯之謂歟)。】
「　應祥冝自集禎休」

【(夫聖人以惟德
奉天克勤克儉應乎天地之瑞廣于端拱之風冝其百度惟貞四門肅穆荷自天之祐齊
無疆之休)。】
「　聲聞遠令遵依政」

【(發號施令自邇及遐聲教聞於
八荒德澤流於六合照臨之下無不遵乎聖政焉所謂似天覆人如風偃草者也)。】
「　士庶咸知斆聿修」

【(濟濟多士皆學富於古今擾擾庶民亦咸修於禮讓
盖以上行則下效邇恱則遐來致乎率土普天進德修業)。】
「　橫有竪機深理道」

【(王者之治天下也酌皇王步驟之道體天地造化之冝雖演在萬端而理有要
道橫則拈地之河九曲竪則搘天之岳三峯陰陽不能察其機鬼神不能窮其變縱橫舒
卷何往弗)。】
「　進賢忠莭溥分憂」

【(分憂代理欲求其才仄席
植旌用優其禮方今草澤之士懷寶以來庭揩紳之流飲冰而為政盡忠竭莭致國安民
有以見旌善進賢以人文而化成天下也)。】
「　清天照鑑還寧泰」


【(天高氣清萬象凝霽月皎潔以懸瑫星燦爛以舒光既品物以咸亨當萬邦之寧泰者也)。】

「　白雪歌詞俊易搜」

【(郢槵之曲雍門之歌白雪摽名黃金價重
而乃廣搜賢俊方稱旁求摛彪炳之文列雍容之士也)。】
「　兵偃順戈閑戰馬」

【(天下大定垂衣萬方法巡狩以事豊會塗山而禮卑無苞茅不貢罷千羽舞階
而乃馬放華山兵銷農器者也)。】
「　意全通佇思悠悠」

【(陶潛詩云
良朋悠邈搔首延佇聖人以道濟天下功合玄穹登熙熙之臺居仁壽之域悠邈藻忍虛
豁靈擈自然十洲可觀三山未遠者矣)。】

「　悠悠思佇通全意」

【(悠悠邊也佇待也遠其思慮待通達於幽
微而全得其玄妙之意焉)。】
「　馬戰閑戈順偃兵」

【(始定功成制禮
作樂休牛歸馬天下文明)。】
「　搜易俊詞歌雪白」

【(至治之世詩湏
皆歸雅正之道也)。】
「　泰寧還鑑照天清」

【(寰宇泰寧金鑑在握
天道得一照臨無私)。】
「　憂分溥莭忠賢進」

【(人代火工唯賢是用)。】

「　道理深機竪有橫」

【(至公不私謂之道理機括之深也縱橫不
窮焉)。】
「　修聿斆知咸庶士」

【(公卿大夫達道庶士悉尊學校而聿修厥
德)。】
「　政依遵令遠聞聲」

【(從上之政如風偃草在家必聞在邦
必聞)。】
「　休禎集自冝祥應福景唯多眾瑞呈」

【(邦政和而神明降福故風雨以時星辰順房群瑞畢呈焉)。】
「　遊勝遂謙能讓禮異奇終大可揚名」

【(端士之操好禮而能謙尊
賢而克讓秉奇異之節以終始不渝則可大可久揚其美名矣)。】
「　樓朱瑩曳搖雲細殿紫光來麗日眀」

【(皇居體於宸極盖不壯不
麗不足以四夷)。】
「　幽㝡靜逢相雅儼」

【(雅儼容止端㽵之貌
謂國之貴遊太學冑子志在於禮樂之教性皆幽靜相逢而威儀可觀焉)。】
「　色香和秀競開爭」

【(陽春之𠋫群卉茂育秀色繁盛若有競艶爭芳之意)。】
「　收輕霧接高中得發盡花教樂信誠」

【(苑囿
春歸烟收霧卷草木咸滋於高下豚魚自樂於信誠)。】
「　酬對事心懽住去一齊皆好亦非情」

【(夫情之觸事理若酬對其來也適心
則懽其去也感心則慼是以聖人達觀去來無心於迎善惡忘懷而一致也)。】
御製秘藏詮懷感廻文五七言詩卷第三十